**ZAKON O OBVEZNOM ZDRAVSTVENOM OSIGURANJU**

[I. OPĆE ODREDBE [2](#i.-opće-odredbe)](#i.-opće-odredbe)

[II. OBVEZNO ZDRAVSTVENO OSIGURANJE
[2](#ii.-obvezno-zdravstveno-osiguranje)](#ii.-obvezno-zdravstveno-osiguranje)

[III. OSIGURANE OSOBE [3](#iii.-osigurane-osobe)](#iii.-osigurane-osobe)

[1. Osiguranici [3](#osiguranici)](#osiguranici)

[2. Djeca do 18. godine života i članovi obitelji osiguranika
[6](#djeca-do-18.-godine-života-i-članovi-obitelji-osiguranika)](#djeca-do-18.-godine-života-i-članovi-obitelji-osiguranika)

[IV. PRAVA IZ OBVEZNOGA ZDRAVSTVENOG OSIGURANJA
[8](#iv.-prava-iz-obveznoga-zdravstvenog-osiguranja)](#iv.-prava-iz-obveznoga-zdravstvenog-osiguranja)

[1. PRAVO NA ZDRAVSTVENU ZAŠTITU
[8](#pravo-na-zdravstvenu-zaštitu)](#pravo-na-zdravstvenu-zaštitu)

[1. Lijekovi [10](#lijekovi)](#lijekovi)

[2. Ortopedska i druga pomagala te dentalna pomagala
[11](#ortopedska-i-druga-pomagala-te-dentalna-pomagala)](#ortopedska-i-druga-pomagala-te-dentalna-pomagala)

[3. Prekogranična zdravstvena zaštita
[12](#prekogranična-zdravstvena-zaštita)](#prekogranična-zdravstvena-zaštita)

[4. Standardi zdravstvene zaštite
[14](#standardi-zdravstvene-zaštite)](#standardi-zdravstvene-zaštite)

[5. Zdravstvena zaštita koju ne osigurava obvezno zdravstveno osiguranje
[14](#zdravstvena-zaštita-koju-ne-osigurava-obvezno-zdravstveno-osiguranje)](#zdravstvena-zaštita-koju-ne-osigurava-obvezno-zdravstveno-osiguranje)

[6. Sudjelovanje u troškovima zdravstvene zaštite
[14](#sudjelovanje-u-troškovima-zdravstvene-zaštite)](#sudjelovanje-u-troškovima-zdravstvene-zaštite)

[2. PRAVO NA NOVČANE NAKNADE
[15](#pravo-na-novčane-naknade)](#pravo-na-novčane-naknade)

[1. Pravo na naknadu plaće
[15](#pravo-na-naknadu-plaće)](#pravo-na-naknadu-plaće)

[2. Novčana naknada zbog nemogućnosti obavljanja poslova na temelju
kojih se ostvaruju primici od kojih se utvrđuje drugi dohodak sukladno
propisima o doprinosima za obvezna osiguranja
[22](#novčana-naknada-zbog-nemogućnosti-obavljanja-poslova-na-temelju-kojih-se-ostvaruju-primici-od-kojih-se-utvrđuje-drugi-dohodak-sukladno-propisima-o-doprinosima-za-obvezna-osiguranja)](#novčana-naknada-zbog-nemogućnosti-obavljanja-poslova-na-temelju-kojih-se-ostvaruju-primici-od-kojih-se-utvrđuje-drugi-dohodak-sukladno-propisima-o-doprinosima-za-obvezna-osiguranja)

[3. Naknada za troškove prijevoza u vezi s korištenjem prava na
zdravstvenu zaštitu iz obveznoga zdravstvenog osiguranja
[22](#naknada-za-troškove-prijevoza-u-vezi-s-korištenjem-prava-na-zdravstvenu-zaštitu-iz-obveznoga-zdravstvenog-osiguranja)](#naknada-za-troškove-prijevoza-u-vezi-s-korištenjem-prava-na-zdravstvenu-zaštitu-iz-obveznoga-zdravstvenog-osiguranja)

[V. OZLJEDA NA RADU I PROFESIONALNA BOLEST
[24](#v.-ozljeda-na-radu-i-profesionalna-bolest)](#v.-ozljeda-na-radu-i-profesionalna-bolest)

[1. Pravo na naknadu za pogrebne troškove
[24](#pravo-na-naknadu-za-pogrebne-troškove)](#pravo-na-naknadu-za-pogrebne-troškove)

[2. Specifična zdravstvena zaštita
[25](#specifična-zdravstvena-zaštita)](#specifična-zdravstvena-zaštita)

[VI. FINANCIRANJE OBVEZNOGA ZDRAVSTVENOG OSIGURANJA
[25](#vi.-financiranje-obveznoga-zdravstvenog-osiguranja)](#vi.-financiranje-obveznoga-zdravstvenog-osiguranja)

[1. Izvori sredstava [25](#izvori-sredstava)](#izvori-sredstava)

[2. Doprinosi i obveznici doprinosa
[26](#doprinosi-i-obveznici-doprinosa)](#doprinosi-i-obveznici-doprinosa)

[3. Osiguranje sredstava u državnom proračunu
[27](#osiguranje-sredstava-u-državnom-proračunu)](#osiguranje-sredstava-u-državnom-proračunu)

[VII. ODNOS ZAVODA I ZDRAVSTVENIH USTANOVA, ZDRAVSTVENIH RADNIKA U
PRIVATNOJ PRAKSI I ISPORUČITELJA POMAGALA
[28](#vii.-odnos-zavoda-i-zdravstvenih-ustanova-zdravstvenih-radnika-u-privatnoj-praksi-i-isporučitelja-pomagala)](#vii.-odnos-zavoda-i-zdravstvenih-ustanova-zdravstvenih-radnika-u-privatnoj-praksi-i-isporučitelja-pomagala)

[1. Ugovaranje zdravstvene zaštite
[28](#ugovaranje-zdravstvene-zaštite)](#ugovaranje-zdravstvene-zaštite)

[2. Nadzor nad izvršavanjem ugovornih obveza ugovornih subjekata Zavoda
[30](#nadzor-nad-izvršavanjem-ugovornih-obveza-ugovornih-subjekata-zavoda)](#nadzor-nad-izvršavanjem-ugovornih-obveza-ugovornih-subjekata-zavoda)

[VIII. HRVATSKI ZAVOD ZA ZDRAVSTVENO OSIGURANJE
[31](#viii.-hrvatski-zavod-za-zdravstveno-osiguranje)](#viii.-hrvatski-zavod-za-zdravstveno-osiguranje)

[1. Ustrojstvo Hrvatskog zavoda za zdravstveno osiguranje
[32](#ustrojstvo-hrvatskog-zavoda-za-zdravstveno-osiguranje)](#ustrojstvo-hrvatskog-zavoda-za-zdravstveno-osiguranje)

[2. Tijela Zavoda [32](#tijela-zavoda)](#tijela-zavoda)

[3. Nadzor nad radom Zavoda
[34](#nadzor-nad-radom-zavoda)](#nadzor-nad-radom-zavoda)

[IX. OSTVARIVANJE PRAVA I OBVEZA IZ OBVEZNOGA ZDRAVSTVENOG OSIGURANJA
[34](#ix.-ostvarivanje-prava-i-obveza-iz-obveznoga-zdravstvenog-osiguranja)](#ix.-ostvarivanje-prava-i-obveza-iz-obveznoga-zdravstvenog-osiguranja)

[X. NAKNADA ŠTETE [37](#x.-naknada-štete)](#x.-naknada-štete)

[XI. PREKRŠAJNE ODREDBE
[40](#xi.-prekršajne-odredbe)](#xi.-prekršajne-odredbe)

[XII. PRIJELAZNE I ZAVRŠNE ODREDBE
[41](#xii.-prijelazne-i-završne-odredbe)](#xii.-prijelazne-i-završne-odredbe)

[Prijelazne i završne odredbe iz NN 137/13 od 15.11.2013.
[44](#prijelazne-i-završne-odredbe-iz-nn-13713-od-15.11.2013.)](#prijelazne-i-završne-odredbe-iz-nn-13713-od-15.11.2013.)

[Prijelazne i završne odredbe iz NN 98/19 od 16.10.2019.
[44](#prijelazne-i-završne-odredbe-iz-nn-9819-od-16.10.2019.)](#prijelazne-i-završne-odredbe-iz-nn-9819-od-16.10.2019.)

[Prijelazne i završne odredbe iz NN 33/23 od 24.03.2023.
[44](#prijelazne-i-završne-odredbe-iz-nn-3323-od-24.03.2023.)](#prijelazne-i-završne-odredbe-iz-nn-3323-od-24.03.2023.)

[Prijelazne i završne odredbe iz NN 105/25 od 23.07.2025.
[46](#prijelazne-i-završne-odredbe-iz-nn-10525-od-23.07.2025.)](#prijelazne-i-završne-odredbe-iz-nn-10525-od-23.07.2025.)

**ZAKON O OBVEZNOM ZDRAVSTVENOM OSIGURANJU**

### I. OPĆE ODREDBE

Članak 1.

\(1\) Ovim Zakonom uređuje se obvezno zdravstveno osiguranje u Republici
Hrvatskoj, opseg prava na zdravstvenu zaštitu i druga prava i obveze
osoba obvezno osiguranih prema ovome Zakonu, uvjeti i način njihova
ostvarivanja i financiranja, kao i prava i obveze nositelja obveznoga
zdravstvenog osiguranja, uključujući prava i obveze ugovornih subjekata
nositelja za provedbu zdravstvene zaštite iz obveznoga zdravstvenog
osiguranja.

\(2\) Izrazi koji se koriste u ovom Zakonu, a koji imaju rodno značenje,
bez obzira na to jesu li korišteni u muškom ili ženskom rodu, obuhvaćaju
na jednak način muški i ženski rod.

Članak 2.

Ovim se Zakonom u pravni poredak Republike Hrvatske prenosi Direktiva
2011/24/EU Europskog parlamenta i Vijeća od 9. ožujka 2011. o primjeni
prava pacijenata u prekograničnoj zdravstvenoj zaštiti (SL L 88, 4. 4.
2011.) -- u daljnjem tekstu: Direktiva 2011/24/EU.

Članak 3. (NN [137/13](http://www.zakon.hr/cms.htm?id=544))

\(1\) Obvezno zdravstveno osiguranje provodi Hrvatski zavod za
zdravstveno osiguranje (u daljnjem tekstu: Zavod).

\(2\) Obveznim zdravstvenim osiguranjem osiguravaju se svim osiguranim
osobama Zavoda (u daljnjem tekstu: osigurana osoba) prava i obveze iz
obveznoga zdravstvenog osiguranja na načelima uzajamnosti, solidarnosti
i jednakosti, na način i pod uvjetima utvrđenim Uredbom (EZ) br.
883/2004 kako je posljednji put izmijenjena Uredbom EU br. 1224/2012 (u
daljnjem tekstu: propisi Europske unije), Direktivom 2011/24/EU, ovim
Zakonom, posebnim zakonom te propisima donesenim na temelju ovoga
Zakona.

\(3\) U okviru prava iz obveznoga zdravstvenog osiguranja osiguravaju se
i prava za slučaj ozljede na radu i profesionalne bolesti koje
obuhvaćaju i mjere za provođenje specifične zdravstvene zaštite radnika
te dijagnostičke postupke kod sumnje na profesionalnu bolest sukladno
Zakonu o zdravstvenoj zaštiti i posebnim zakonima te pravilnicima
donesenim na temelju tih zakona.

\(4\) Opseg prava iz obveznoga zdravstvenog osiguranja, koji se pod
jednakim uvjetima osigurava svim osiguranim osobama, utvrđen je
odredbama ovoga Zakona i propisima donesenim na temelju ovoga Zakona.

### II. OBVEZNO ZDRAVSTVENO OSIGURANJE

Članak 4. (NN [33/23](https://www.zakon.hr/cms.htm?id=56407))

\(1\) Na obvezno zdravstveno osiguranje prema jednoj od osnova
osiguranja utvrđenih ovim Zakonom obvezne su se osigurati sve osobe s
prebivalištem u Republici Hrvatskoj i stranci s odobrenim stalnim
boravkom ili dugotrajnim boravištem u Republici Hrvatskoj, ako
međunarodnim ugovorom, odnosno posebnim zakonom nije drukčije određeno.

\(2\) Osiguranim osobama kojima se osiguravaju prava i obveze iz
obveznoga zdravstvenog osiguranja u smislu ovoga Zakona smatraju se
osiguranici, djeca do navršene 18. godine života, članovi obitelji
osiguranika i druge osigurane osobe obvezno zdravstveno osigurane u
određenim okolnostima.

Članak 5. (NN [33/23](https://www.zakon.hr/cms.htm?id=56407))

Na obvezno zdravstveno osiguranje, prema odredbama ovoga Zakona, obvezno
se osiguravaju i državljani drugih država članica Europske unije,
državljani države Europskoga gospodarskog prostora, Švicarske
Konfederacije i Ujedinjene Kraljevine Velike Britanije i Sjeverne Irske
(u daljnjem tekstu: države članice), državljani države koja s Republikom
Hrvatskom ima sklopljen ugovor o socijalnom osiguranju kojim je uređeno
pitanje zdravstvenog osiguranja (u daljnjem tekstu: ugovorna država) te
državljani države koja nije država članica niti ugovorna država (u
daljnjem tekstu: treća država) s odobrenim privremenim boravkom u
Republici Hrvatskoj, a na temelju radnog odnosa, odnosno obavljanja
gospodarske ili profesionalne djelatnosti na državnom području Republike
Hrvatske, ako su ispunjeni uvjeti prema propisima kojima se uređuje
pitanje boravka i rada stranaca u Republici Hrvatskoj i ako propisima
Europske unije, odnosno međunarodnim ugovorom nije drukčije određeno.

Članak 6.

\(1\) Prava i obveze koje pripadaju osiguranim osobama iz članka 4.
stavka 2. ovoga Zakona i propisima donesenim na temelju ovoga Zakona ne
mogu se prenositi na druge osobe niti se mogu nasljeđivati.

\(2\) Iznimno od odredbe stavka 1. ovoga članka, nasljeđivati se mogu
prava na novčana primanja koja su dospjela za isplatu, a ostala su
neisplaćena zbog smrti osigurane osobe.

### III. OSIGURANE OSOBE

#### 1. Osiguranici

Članak 7. (NN [137/13](http://www.zakon.hr/cms.htm?id=544),
[33/23](https://www.zakon.hr/cms.htm?id=56407),
[105/25](https://www.zakon.hr/c/zakon/540881/nn-105-2025-%2823.7.2025.%29%2C-zakon-o-izmjenama-i-dopuni-zakona-o-obveznom-zdravstvenom-osiguranju))

\(1\) Na obvezno zdravstveno osiguranje, prema ovom Zakonu, obvezno se
osiguravaju i stječu status osiguranika:

1\. osobe u radnom odnosu, službenici i namještenici i s njima, prema
posebnim propisima, izjednačene osobe zaposlene na državnom području
Republike Hrvatske,

2\. osobe koje su izabrane ili imenovane na dužnosti u određenim
tijelima javne vlasti, odnosno jedinicama lokalne i područne
(regionalne) samouprave, ako za taj rad primaju plaću,

3\. osobe s prebivalištem, odobrenim stalnim boravkom ili dugotrajnim
boravištem u Republici Hrvatskoj zaposlene u drugoj državi članici ili
ugovornoj državi koje nemaju zdravstveno osiguranje nositelja
zdravstvenog osiguranja države članice ili ugovorne države, odnosno koje
nisu obvezno zdravstveno osigurane prema propisima države rada na način
kako je to određeno propisima Europske unije, odnosno međunarodnim
ugovorom,

4\. članovi uprave trgovačkih društava, izvršni direktori trgovačkih
društava, likvidatori i upravitelji zadruga, ako nisu obvezno
zdravstveno osigurani po osnovi rada i ako posebnim propisom nije
drukčije određeno,

5\. osobe koje se stručno osposobljavaju za rad bez zasnivanja radnog
odnosa, odnosno koje se stručno osposobljavaju za rad uz mogućnost
korištenja mjera aktivne politike zapošljavanja, u skladu s posebnim
propisima,

6\. osobe koje na području Republike Hrvatske obavljaju gospodarsku
djelatnost obrta i s obrtom izjednačenih djelatnosti, osobe koje
samostalno u obliku slobodnog zanimanja obavljaju profesionalnu
djelatnost te osobe koje u Republici Hrvatskoj obavljaju djelatnost
poljoprivrede i šumarstva kao jedino ili glavno zanimanje, ako su
obveznici poreza na dohodak ili poreza na dobit i ako nisu osigurane po
osnovi rada ili su korisnici prava na mirovinu,

7\. osobe koje u Republici Hrvatskoj obavljaju poljoprivrednu djelatnost
kao jedino ili glavno zanimanje, ako su vlasnici, posjednici ili zakupci
ili ako poljoprivrednu djelatnost obavljaju u obliku samoopskrbnoga
poljoprivrednog gospodarstva te ako nisu obveznici poreza na dohodak ili
poreza na dobit i ako nisu obvezno zdravstveno osigurane po osnovi rada
ili su korisnici prava na mirovinu ili se nalaze na redovitom
školovanju,

8\. osobe koje obavljaju poljoprivrednu i šumarsku djelatnost kao jedino
ili glavno zanimanje, a upisane su u Upisnik obiteljskih poljoprivrednih
gospodarstava, odnosno Upisnik šumoposjednika u svojstvu nositelja ili
člana obiteljskoga poljoprivrednog gospodarstva, ako nisu obvezno
zdravstveno osigurane po osnovi rada ili su korisnici prava na mirovinu
ili se nalaze na redovitom školovanju,

9\. svećenici i drugi vjerski službenici vjerske zajednice koja je
upisana u evidenciju vjerskih zajednica koju vodi nadležno državno
tijelo, ako nisu obvezno zdravstveno osigurani po osnovi rada,

10\. korisnici prava na mirovinu prema propisima o mirovinskom
osiguranju Republike Hrvatske, ako imaju prebivalište, odobren stalni
boravak ili dugotrajno boravište u Republici Hrvatskoj,

11\. korisnici prava na profesionalnu rehabilitaciju prema propisima o
mirovinskom osiguranju Republike Hrvatske, ako imaju prebivalište,
odobren stalni boravak ili dugotrajno boravište u Republici Hrvatskoj,

12\. korisnici mirovine i invalidnine koji to pravo ostvaruju isključivo
od stranog nositelja mirovinskog i invalidskog osiguranja, ako propisima
Europske unije, odnosno međunarodnim ugovorom nije drukčije određeno,
ako imaju prebivalište, odobren stalni boravak ili dugotrajno boravište
u Republici Hrvatskoj,

13\. osobe s prebivalištem, odobrenim stalnim boravkom ili dugotrajnim
boravištem u Republici Hrvatskoj, koje nisu obvezno zdravstveno
osigurane po drugoj osnovi i koje su se prijavile Zavodu u roku od 30
dana od dana:

a\) prestanka radnog odnosa, prestanka obavljanja djelatnosti ili od
dana prestanka primanja naknade plaće na koju imaju pravo prema ovom
Zakonu,

b\) prijevremenog prestanka služenja vojnog roka, odnosno dragovoljnog
služenja vojnog roka, odnosno od dana isteka propisanog roka za služenje
vojnog roka, odnosno dragovoljnog služenja vojnog roka,

c\) otpuštanja iz ustanove za izvršenje kaznenih i prekršajnih sankcija,
iz zdravstvene ili druge specijalizirane ustanove, ako je bila
primijenjena sigurnosna mjera obveznoga psihijatrijskog liječenja ili
obveznoga liječenja od ovisnosti u zdravstvenoj ustanovi,

d\) navršenih 18 godina života, ako nisu obvezno zdravstveno osigurane
po drugoj osnovi,

e\) isteka školske, odnosno akademske godine u kojoj su završile
redovito školovanje prema propisima o redovitom školovanju u Republici
Hrvatskoj ili drugoj državi članici, odnosno položenoga završnog ispita,

14\. redoviti učenici srednjih škola i redoviti studenti visokih
učilišta stariji od 18 godina života koji su državljani Republike
Hrvatske i imaju prebivalište ili boravište u Republici Hrvatskoj,
odnosno koji su državljani Republike Hrvatske s prebivalištem u drugoj
državi članici koji u Republici Hrvatskoj imaju boravište, pod uvjetom
da nisu obvezno zdravstveno osigurani u drugoj državi članici, te
stranci s odobrenim stalnim boravkom ili dugotrajnim boravištem u
Republici Hrvatskoj, s tim da status osiguranika po toj osnovi mogu
koristiti najduže do isteka školske godine, odnosno završetka akademske
godine u kojoj su završili redovito školovanje, a najduže u trajanju od
ukupno osam godina po toj osnovi, ako obvezno zdravstveno osiguranje ne
ostvaruju po drugoj osnovi,

15\. redoviti učenici srednjih škola i redoviti studenti visokih
učilišta u drugim državama članicama stariji od 18 godina života koji su
državljani Republike Hrvatske i imaju prebivalište u Republici Hrvatskoj
te stranci s odobrenim stalnim boravkom ili dugotrajnim boravištem u
Republici Hrvatskoj, s tim da status osiguranika po toj osnovi mogu
koristiti najduže do isteka školske godine, odnosno završetka akademske
godine u kojoj su završili redovito školovanje prema propisima države
školovanja, a najduže u trajanju od ukupno osam godina po toj osnovi,
ako obvezno zdravstveno osiguranje ne ostvaruju po drugoj osnovi,

16\. osobe s prebivalištem, odobrenim stalnim boravkom ili dugotrajnim
boravištem u Republici Hrvatskoj starije od 18 godina života koje su
prema propisima o redovitom školovanju u Republici Hrvatskoj ili u
drugoj državi članici izgubile status redovitog učenika, odnosno
redovitog studenta, ako su se prijavile Zavodu u roku od 30 dana od dana
gubitka statusa redovitog učenika, odnosno redovitog studenta, ako
obvezno zdravstveno osiguranje ne mogu ostvariti po drugoj osnovi,

17\. supružnik umrlog osiguranika, odnosno životni partner i neformalni
životni partner umrlog osiguranika, hrvatski državljanin s prebivalištem
ili stranac s odobrenim stalnim boravkom ili dugotrajnim boravištem u
Republici Hrvatskoj koji nakon smrti supružnika, odnosno životnog
partnera nije stekao pravo na obiteljsku mirovinu, ako se Zavodu
prijavio u roku od 30 dana od dana smrti supružnika, odnosno životnog
partnera, ako obvezno zdravstveno osiguranje ne može ostvariti po drugoj
osnovi,

18\. osobe s prebivalištem, odobrenim stalnim boravkom ili dugotrajnim
boravištem u Republici Hrvatskoj kojima je priznat status ratnog vojnog
ili civilnog invalida rata, mirnodopskoga vojnog invalida, status žrtve
seksualnog nasilja u Domovinskom ratu, odnosno status korisnika
obiteljske invalidnine u skladu s posebnim propisima o zaštiti vojnih i
civilnih invalida rata, o civilnim stradalnicima iz Domovinskog rata ili
o pravima žrtava seksualnog nasilja za vrijeme oružane agresije na
Republiku Hrvatsku u Domovinskom ratu, ako obvezno zdravstveno
osiguranje ne mogu ostvariti po drugoj osnovi,

19\. osobe kojima je priznat status hrvatskog branitelja iz Domovinskog
rata, ako obvezno zdravstveno osiguranje ne mogu ostvariti po drugoj
osnovi,

20\. osobe koje pružaju njegu i pomoć hrvatskom ratnom vojnom invalidu
Domovinskog rata u skladu sa zakonom kojim se uređuju prava hrvatskih
branitelja iz Domovinskog rata i članova njihovih obitelji, ako obvezno
zdravstveno osiguranje ne ostvaruju po drugoj osnovi,

21\. osobe na odsluženju vojnog roka, odnosno dragovoljnom odsluženju
vojnog roka (ročnici), kadeti te pričuvnici za vrijeme obavljanja službe
u Oružanim snagama Republike Hrvatske, ako obvezno zdravstveno
osiguranje ne ostvaruju po drugoj osnovi,

22\. osobe koje su prekinule rad zbog toga što ih je pravna ili fizička
osoba uputila na obrazovanje ili stručno usavršavanje, dok traje
obrazovanje, odnosno stručno usavršavanje,

23\. osobe koje je pravna ili fizička osoba prije stupanja u radni odnos
uputila kao svoje stipendiste na praktičan rad u drugu pravnu osobu ili
kod druge fizičke osobe radi stručnog osposobljavanja ili usavršavanja,
dok traje praktični rad,

24\. osobe upućene u drugu državu članicu, ugovornu ili treću državu u
sklopu međunarodne obrazovne, znanstvene i kulturne suradnje, dok se
tamo nalaze po toj osnovi,

25\. osobe kojima je priznato pravo na status roditelja njegovatelja,
odnosno status njegovatelja u skladu sa zakonom kojim se uređuje
socijalna skrb,

26\. osobe koje imaju status člana obitelji smrtno stradalog ili
nestaloga hrvatskog branitelja u skladu sa zakonom kojim se uređuju
prava hrvatskih branitelja iz Domovinskog rata i članova njihovih
obitelji, ako obvezno zdravstveno osiguranje ne mogu ostvariti po drugoj
osnovi,

27\. osobe s prebivalištem, odobrenim stalnim boravkom ili dugotrajnim
boravištem u Republici Hrvatskoj kojima je odlukom nadležnog suda
oduzeta sloboda i nalaze se u ustrojstvenim jedinicama ministarstva
nadležnog za pravosuđe, prema prijavi ministarstva nadležnog za
pravosuđe,

28\. osobe koje obavljaju udomiteljstvo kao zanimanje, u skladu sa
zakonom kojim se uređuje udomiteljstvo,

29\. osobe koje su ostvarile pravo na nacionalnu naknadu za starije
osobe u skladu sa zakonom kojim se uređuje nacionalna naknada za starije
osobe, ako obvezno zdravstveno osiguranje ne mogu ostvariti po drugoj
osnovi.

\(2\) Pod radnim odnosom iz stavka 1. točke 1. ovoga članka
podrazumijeva se odnos poslodavca i radnika prema propisima o radu i
drugim propisima kojima se uređuju pitanja zapošljavanja.

\(3\) Djelatnosti osobe iz stavka 1. točke 6. ovoga članka su:
registrirana djelatnost obrta, poljoprivrede i šumarstva, slobodnog
zanimanja (profesionalna djelatnost) i ostale samostalne djelatnosti za
čije je obavljanje odobrenje izdalo nadležno tijelo za samostalno
obavljanje djelatnosti fizičke osobe, upisane u odgovarajući registar
toga tijela te djelatnost s obilježjem samostalnosti, trajnosti i
namjere stvaranja stalnog izvora prihoda poreznog obveznika upisanog u
registar obveznika poreza na dohodak, u skladu s propisima o porezu na
dohodak kada se radi o samostalnoj djelatnosti za čije obavljanje nije
propisano izdavanje odobrenja ili obveza registracije te djelatnosti.

\(4\) Osiguranici iz stavka 1. točaka 1. do 6., 8., 9., 20., 25. i 28.
ovoga članka obvezno se osiguravaju i za slučaj ozljede na radu i
profesionalne bolesti.

\(5\) Za osobe iz stavka 1. točaka 13., 16., 17. i 19. te stavka 6.
ovoga članka i osobe iz članka 11. stavka 1. točke 3. i članka 11.
stavaka 2. i 3. ovoga Zakona Zavod i Hrvatski zavod za zapošljavanje
međusobno će razmjenjivati podatke o statusu nezaposlenih osoba iz
evidencije nezaposlenih osoba Hrvatskog zavoda za zapošljavanje.

\(6\) Pod uvjetima i na način utvrđen stavkom 1. točkom 13. ovoga
članka, status osiguranika može steći hrvatski državljanin s
prebivalištem u Republici Hrvatskoj i stranac s odobrenim stalnim
boravkom ili dugotrajnim boravištem u Republici Hrvatskoj nakon
prestanka mandata zastupnika u Europskom parlamentu, odnosno nakon
prestanka radnog odnosa u institucijama, tijelima, uredima i agencijama
Europske unije koje zapošljavaju dužnosnike i privremene ili ugovorne
službenike te državljanin druge države članice s odobrenim privremenim
boravkom u Republici Hrvatskoj nakon prestanka radnog odnosa, odnosno
obavljanja gospodarske ili profesionalne djelatnosti na državnom
području Republike Hrvatske.

\(7\) Osigurane osobe kojima je utvrđen status u obveznom zdravstvenom
osiguranju u skladu sa stavkom 1. točkama 13. i 16. ovoga članka, a koje
se ne vode u evidenciji Hrvatskog zavoda za zapošljavanje kao
nezaposlene osobe obvezne su jednom u tri mjeseca osobno pristupiti
Zavodu radi provjere okolnosti na temelju kojih im je taj status
utvrđen.

\(8\) Osigurane osobe iz stavka 7. ovoga članka Zavod će odjaviti iz
obveznoga zdravstvenog osiguranja po službenoj dužnosti bez donošenja
rješenja prvoga dana nakon isteka tri mjeseca od zadnjega osobnog
pristupanja Zavodu.

\(9\) Iznimno, osigurane osobe iz stavka 7. ovoga članka nemaju obvezu
osobnog pristupa za vrijeme korištenja prava na rodiljne i roditeljske
potpore ako imaju status osobe s invaliditetom kojoj je utvrđen treći
ili četvrti stupanj težine invaliditeta, samohrani roditelji djece do
sedme godine života, osobe koje u kućanstvu skrbe za teško bolesnog
člana obitelji, kao i učenici i studenti koji su u postupku ponovnog
upisa u obrazovnu ustanovu nakon prekida školovanja te ako zbog svoga
zdravstvenog stanja ili drugog opravdanog razloga nisu u mogućnosti
osobno pristupiti Zavodu radi provjere okolnosti na temelju kojih im je
taj status utvrđen, dok traje objektivna nemogućnost, pod uvjetom da su
o tome obavijestile Zavod.

Članak 8.

\(1\) Prava iz obveznoga zdravstvenog osiguranja u opsegu u kojem
pripadaju osiguranicima, ako ovim Zakonom nije drukčije određeno, imaju
i osobe s prebivalištem, odnosno odobrenim stalnim boravkom u Republici
Hrvatskoj kojima je po osnovi primitaka od kojih se, prema propisima o
porezu na dohodak, utvrđuje drugi dohodak, a sukladno propisima o
doprinosima za obvezna osiguranja uplaćen jednokratno ili višekratnim
uplatama u posljednjih pet godina doprinos za obvezno zdravstveno
osiguranje najmanje u visini doprinosa obračunatog na najnižu osnovicu
za obračun doprinosa za obvezno zdravstveno osiguranje za razdoblje od
šest mjeseci, ako ne ostvaruju pravo na obvezno zdravstveno osiguranje
po drugoj osnovi.

\(2\) Osobe iz stavka 1. ovoga članka zadržavaju status osiguranika
Zavoda za sve vrijeme dok na temelju uplaćenih doprinosa na druge
primitke imaju mjesečno uplaćen doprinos za obvezno zdravstveno
osiguranje najmanje na najnižu osnovicu za obračun doprinosa.

#### 2. Djeca do 18. godine života i članovi obitelji osiguranika

Članak 9.

Djeca do navršene 18. godine života s prebivalištem, odnosno odobrenim
stalnim boravkom u Republici Hrvatskoj osiguravaju se na obvezno
zdravstveno osiguranje te stječu status osigurane osobe.

Članak 10. (NN [33/23](https://www.zakon.hr/cms.htm?id=56407))

\(1\) Prema ovom Zakonu, status osigurane osobe -- člana obitelji
osiguranika, kao nositelja obveznoga zdravstvenog osiguranja, mogu
steći:

1\. supružnik (bračni i izvanbračni, sukladno propisima o obiteljskim
odnosima),

2\. životni partner i neformalni životni partner u skladu sa zakonom
kojim se uređuje životno partnerstvo osoba istog spola,

3\. djeca (rođena u braku, izvan braka ili posvojena, pastorčad u
partnerskoj skrbi) te druga djeca bez roditelja, ako ih osiguranik
uzdržava, na zahtjev osiguranika,

4\. roditelji (otac, majka, očuh, maćeha i posvojitelj), ako su
nesposobni za samostalan život i rad, ako nemaju sredstava za
uzdržavanje i ako ih osiguranik uzdržava,

5\. unuci, braća, sestre, djed i baka, ako su nesposobni za samostalan
život i rad, ako nemaju sredstava za uzdržavanje i ako ih osiguranik
uzdržava.

\(2\) Članovi obitelji osiguranika iz stavka 1. ovoga članka stječu
status osigurane osobe u skladu sa stavkom 1. ovoga članka pod uvjetom
da status u obveznom zdravstvenom osiguranju ne mogu ostvariti po nekoj
od osnova osiguranja iz članka 7. ovoga Zakona te da imaju prebivalište,
odnosno odobren stalni boravak ili dugotrajno boravište u Republici
Hrvatskoj, ako propisima Europske unije, odnosno međunarodnim ugovorom
nije drukčije određeno.

\(3\) Zavod će općim aktom utvrditi uvjete pod kojima se smatra da je
osoba iz stavka 1. ovoga članka nesposobna za samostalan život i rad i
da nema vlastitih sredstava za uzdržavanje te da je osiguranik uzdržava.

Članak 11. (NN [33/23](https://www.zakon.hr/cms.htm?id=56407))

\(1\) Supružnik razvodom braka zadržava status osigurane osobe Zavoda
kao član obitelji supružnika od kojeg se razveo:

1\. ako je sudskom odlukom stekao pravo na uzdržavanje, dok traje
uzdržavanje,

2\. ako je u vrijeme razvoda braka bio potpuno i trajno nesposoban za
rad sukladno propisima o mirovinskom osiguranju,

3\. ako su mu sudskom odlukom o razvodu braka djeca povjerena na čuvanje
i odgoj, pod uvjetom da se prijavi Zavodu u roku od 30 dana od dana
pravomoćnosti sudske odluke, ako pravo na obvezno zdravstveno osiguranje
ne može ostvariti po drugoj osnovi.

\(2\) Osobe iz stavka 1. točke 1. ovoga članka zadržavaju status
osigurane osobe kao članovi obitelji i po prestanku uzdržavanja pod
uvjetom da se prijave Zavodu u roku od 30 dana od dana pravomoćnosti
sudske odluke, ako pravo na obvezno zdravstveno osiguranje ne mogu
ostvariti po drugoj osnovi.

\(3\) Odredbe stavaka 1. i 2. ovoga članka primjenjuju se pod istim
uvjetima i na životnog partnera nakon raskida životnog partnerstva, u
skladu sa zakonom kojim se uređuje životno partnerstvo osoba istog
spola.

Članak 12.

\(1\) Djeca osiguranika iz članka 10. stavka 1. točke 2. ovoga Zakona
koja su status osigurane osobe stekle kao članovi obitelji osiguranika
mogu taj status zadržati najduže do navršene 18. godine života.

\(2\) Djeca osiguranika iz stavka 1. ovoga članka koja postanu potpuno i
trajno nesposobna za samostalan život i rad, sukladno posebnim
propisima, prije navršene 18. godine života, zadržavaju status osigurane
osobe kao članovi obitelji osiguranika za sve vrijeme trajanja te
nesposobnosti, ako pravo na obvezno zdravstveno osiguranje ne mogu
ostvariti po drugoj osnovi.

\(3\) Pravo na obvezno zdravstveno osiguranje kao članovi obitelji
osiguranika mogu steći i djeca osiguranika koja su nakon navršene 18.
godine života postala potpuno i trajno nesposobna za samostalan život i
rad, sukladno posebnim propisima, ako ih osiguranik uzdržava i ako pravo
na obvezno zdravstveno osiguranje ne mogu ostvariti po drugoj osnovi.

3\. Druge osigurane osobe

Članak 13. (NN [33/23](https://www.zakon.hr/cms.htm?id=56407))

\(1\) Osobe s prebivalištem, odobrenim stalnim boravkom ili dugotrajnim
boravištem u Republici Hrvatskoj koje obvezno zdravstveno osiguranje ne
mogu ostvariti prema jednoj od osnova osiguranja utvrđenih člancima 7. ‒
12. te člancima 14. i 15. ovoga Zakona obvezne su osigurati se na
obvezno zdravstveno osiguranje kao osigurane osobe te su obveznici
plaćanja doprinosa za obvezno zdravstveno osiguranje u skladu sa zakonom
kojim se uređuju doprinosi za obvezna osiguranja.

\(2\) Osobe iz stavka 1. ovoga članka prava i obveze iz obveznoga
zdravstvenog osiguranja stječu pod uvjetom da su prethodno jednokratno
uplatile novčani iznos u visini doprinosa za obvezno zdravstveno
osiguranje na najnižu osnovicu za obračun doprinosa za obvezno
zdravstveno osiguranje, i to od dana prestanka prijašnjeg statusa
osigurane osobe u obveznom zdravstvenom osiguranju ili od dana prestanka
osiguranja u drugoj državi koje osiguranje se ubraja u staž osiguranja u
skladu s propisima Europske unije, odnosno međunarodnim ugovorom, a
najdulje za razdoblje od 12 mjeseci.

\(3\) Iznimno od stavka 1. ovoga članka, hrvatski državljani s
boravištem u Republici Hrvatskoj kojima obvezno zdravstveno osiguranje i
zdravstvena zaštita nije osigurana po drugoj osnovi, odnosno koji nisu
obvezno zdravstveno osigurani u drugoj državi članici ili ugovornoj
državi osiguravaju se na obvezno zdravstveno osiguranje, a status
osigurane osobe i prava iz obveznoga zdravstvenog osiguranja stječu pod
uvjetom jednokratne uplate novčanog iznosa u skladu sa stavkom 2. ovoga
članka te su obveznici plaćanja doprinosa za obvezno zdravstveno
osiguranje u skladu sa zakonom kojim se uređuju doprinosi za obvezna
osiguranja.

Članak 14.

Nositelji obveznoga zdravstvenog osiguranja iz članka 10. stavka 1.
ovoga Zakona koji se nalaze na radu u trećim državama s kojima Republika
Hrvatska nema sklopljen međunarodni ugovor ili sklopljenim međunarodnim
ugovorom nije uređeno pitanje zdravstvenog osiguranja obvezni su
osigurati na obvezno zdravstveno osiguranje i uplaćivati propisani
doprinos za obvezno zdravstveno osiguranje za svakog člana svoje
obitelji s prebivalištem, odnosno odobrenim stalnim boravkom u Republici
Hrvatskoj koji nije zdravstveno osiguran kod nositelja zdravstvenog
osiguranja u državi rada nositelja osiguranja a bio je prije njegova
odlaska na rad u treću državu obvezno zdravstveno osiguran u Republici
Hrvatskoj kao član njegove obitelji sukladno članku 10. ovoga Zakona.

Članak 15. (NN [98/19](https://www.zakon.hr/cms.htm?id=40901),
[33/23](https://www.zakon.hr/cms.htm?id=56407))

\(1\) Osobe s prebivalištem odnosno odobrenim stalnim boravkom ili
dugotrajnim boravištem u Republici Hrvatskoj koje nemaju sredstava za
uzdržavanje i osobe koje su nesposobne za samostalan život i rad, a pod
uvjetom da nemaju sredstava za uzdržavanje, osiguravaju se na obvezno
zdravstveno osiguranje kao osigurane osobe na osnovi rješenja koje u
prvom stupnju donosi nadležno upravno tijelo županije, odnosno Grada
Zagreba u čijem je djelokrugu obavljanje povjerenih im poslova državne
uprave koji se odnose na socijalnu skrb, ako obvezno zdravstveno
osiguranje ne mogu ostvariti po drugoj osnovi.

\(2\) Protiv rješenja iz stavka 1. ovoga članka može se izjaviti žalba
ministarstvu nadležnom za poslove socijalne skrbi.

\(3\) Žalba iz stavka 2. ovoga članka ne odgađa izvršenje rješenja.

\(4\) Obvezno zdravstveno osiguranje prema osnovi osiguranja utvrđenoj
stavkom 1. ovoga članka traje za sve vrijeme dok se ne promijene
okolnosti na osnovi kojih je osobi utvrđen status osigurane osobe.

\(5\) Mjerila i način utvrđivanja nesposobnosti za samostalan život i
rad i nedostatka sredstava za uzdržavanje iz stavka 1. ovoga članka
pravilnikom propisuje ministar nadležan za poslove socijalne skrbi.

Članak 16.

\(1\) Na obvezno zdravstveno osiguranje prema ovome Zakonu za slučaj
ozljede na radu i profesionalne bolesti, osim osiguranika iz članka 7.
stavka 4. ovoga Zakona, obvezno se osiguravaju i sljedeće osigurane
osobe:

1\. učenici i studenti na redovitom školovanju prema propisima o
redovitom školovanju u Republici Hrvatskoj za vrijeme praktične nastave,
za vrijeme stručne prakse, stručnih putovanja, odnosno za vrijeme rada
putem posrednika pri zapošljavanju učenika i studenata,

2\. osobe koje je Hrvatski zavod za zapošljavanje uputio na obrazovanje
koje organizira, odnosno za koje troškove snosi Hrvatski zavod za
zapošljavanje,

3\. djeca sa smetnjama u tjelesnom i duševnom razvoju na praktičnoj
nastavi ili na obveznom praktičnom radu u pravnoj osobi za
osposobljavanje,

4\. osobe koje pomažu redarstvenim službama u obavljanju poslova iz
njihove nadležnosti,

5\. osobe koje sudjeluju u akcijama spašavanja ili u zaštiti i
spašavanju u slučaju prirodnih i drugih nepogoda,

6\. osobe koje na poziv državnih i drugih ovlaštenih tijela obavljaju
dužnosti u interesu Republike Hrvatske,

7\. sportaši, treneri ili organizatori u sklopu organizirane amaterske
sportske aktivnosti,

8\. osobe koje kao pripadnici Hrvatske gorske službe spašavanja ili
ronioci obavljaju zadatke spašavanja života ili otklanjanja, odnosno
sprječavanja opasnosti koje neposredno ugrožavaju život ili imovinu
građana,

9\. osobe koje kao članovi terenskih sastava sudjeluju u spašavanju i
zdravstvenoj zaštiti u prirodnim i drugim nepogodama i nesrećama
(poplave, potresi i sl.),

10\. osobe na odsluženju vojnog roka, odnosno dragovoljnom služenju
vojnog roka (ročnici), kadeti te pričuvnici za vrijeme obavljanja službe
u Oružanim snagama Republike Hrvatske,

11\. osobe koje sudjeluju u organiziranim javnim radovima u Republici
Hrvatskoj,

12\. osobe koje ispunjavaju obvezu sudjelovanja u civilnoj zaštiti ili
obvezu sudjelovanja u službi motrenja i obavješćivanja,

13\. osobe koje kao članovi operativnih sastava dobrovoljnih vatrogasnih
organizacija obavljaju zadatke gašenja požara, zaštite i spašavanja u
slučaju drugih nepogoda, osiguravanja mjesta gdje postoji požarna
opasnost, educiranja građana u protupožarnoj zaštiti, a na javnim
priredbama obavljaju zadatke u sklopu javnih nastupa i demonstracija s
prikazom vježbi,

14\. korisnici prava na mirovinu iz članka 7. stavka 1. točaka 10. i 12.
ovoga Zakona koji se po posebnom zakonu zapošljavaju na privremenim,
odnosno povremenim sezonskim poslovima u poljoprivredi,

15\. osobe iz članka 7. stavka 1. točaka 13., 16., 17. i 19. ovoga
Zakona koje se po posebnom zakonu zapošljavaju na privremenim, odnosno
povremenim sezonskim poslovima u poljoprivredi pod uvjetom da se vode u
evidenciji nezaposlenih osoba kod Hrvatskog zavoda za zapošljavanje,

16\. osobe koje izvršavaju rad za opće dobro sukladno Zakonu o probaciji
i osobe koje su raspoređene na poslove tijekom izdržavanja kazne
zatvora, mjere istražnog zatvora ili odgojne mjere upućivanja u odgojni
zavod.

\(2\) Pravne i fizičke osobe, odnosno tijela državne vlasti obvezni su
osigurati na obvezno zdravstveno osiguranje za slučaj ozljede na radu i
profesionalne bolesti osobe iz stavka 1. ovoga članka.

### IV. PRAVA IZ OBVEZNOGA ZDRAVSTVENOG OSIGURANJA

Članak 17.

Prava iz obveznoga zdravstvenog osiguranja, uključujući i prava za
slučaj ozljede na radu i profesionalne bolesti, prema ovome Zakonu
obuhvaćaju:

1\. pravo na zdravstvenu zaštitu,

2\. pravo na novčane naknade.

#### 1. PRAVO NA ZDRAVSTVENU ZAŠTITU

Članak 18. (NN [33/23](https://www.zakon.hr/cms.htm?id=56407))

\(1\) Pravo na zdravstvenu zaštitu iz obveznoga zdravstvenog osiguranja
iz članka 17. točke 1. ovoga Zakona u opsegu utvrđenom ovim Zakonom i
propisima donesenim na temelju ovoga Zakona obuhvaća pravo na:

1\. primarnu zdravstvenu zaštitu,

2\. specijalističko-konzilijarnu zdravstvenu zaštitu,

3\. bolničku zdravstvenu zaštitu,

4\. pravo na lijekove koji su utvrđeni osnovnom i dopunskom listom
lijekova Zavoda,

5\. dentalna pomagala koja su utvrđena osnovnom i dodatnom listom
dentalnih pomagala Zavoda,

6\. ortopedska i druga pomagala koja su utvrđena osnovnom i dodatnom
listom ortopedskih i drugih pomagala Zavoda,

7\. zdravstvenu zaštitu u drugim državama članicama, ugovornim državama
i trećim državama.

\(2\) Zdravstvena zaštita iz stavka 1. točaka 1. do 3. ovoga članka
osigurava se provedbom mjera zdravstvene zaštite iz obveznoga
zdravstvenog osiguranja koje utvrđuje Zavod općim aktom, uz prethodnu
suglasnost ministra nadležnog za zdravstvo, na temelju plana i programa
mjera zdravstvene zaštite koji se donosi u skladu sa zakonom kojim se
uređuje zdravstvena zaštita.

\(3\) Opći akt iz stavka 2. ovoga članka donosi se u okviru utvrđenih
prava osiguranih osoba u obveznom zdravstvenom osiguranju, u skladu s
načinom provođenja zdravstvene zaštite iz obveznoga zdravstvenog
osiguranja, elementima i kriterijima za definiranje ugovora o provođenju
zdravstvene zaštite iz obveznoga zdravstvenog osiguranja i osiguranim
financijskim sredstvima.

\(4\) Zavod mjere zdravstvene zaštite iz obveznoga zdravstvenog
osiguranja u skladu sa zakonom kojim se uređuje zdravstvena zaštita
donosi na temelju sljedećih kriterija: mreže javne zdravstvene službe,
načela zdravstvene zaštite, organizacijskih oblika obavljanja
zdravstvene djelatnosti te financijskog plana Zavoda kojim su osigurana
sredstva za provedbu prava iz obveznoga zdravstvenog osiguranja.

\(5\) Osigurane osobe zdravstvenu zaštitu iz stavka 1. točaka 1. do 5.
ovoga članka mogu, na teret sredstava Zavoda, ostvariti u zdravstvenim
ustanovama i kod privatnih zdravstvenih radnika s kojima je Zavod
sklopio ugovor o provođenju zdravstvene zaštite (u daljnjem tekstu:
ugovorni subjekti Zavoda) na način i pod uvjetima koji su utvrđeni ovim
Zakonom i općim aktima Zavoda.

\(6\) Osigurane osobe zdravstvenu zaštitu iz stavka 1. točke 6. ovoga
članka na teret sredstava Zavoda ostvaruju kod pravnih ili fizičkih
osoba koje imaju odobrenje za proizvodnju, odnosno promet na malo
ortopedskim i drugim pomagalima u skladu s posebnim propisom te u
ljekarnama s kojima je Zavod, u skladu s uvjetima i na način utvrđen
općim aktom Zavoda, sklopio ugovor o isporuci ortopedskih i drugih
pomagala osiguranim osobama (u daljnjem tekstu: ugovorni isporučitelji
pomagala).

Članak 19. (NN [33/23](https://www.zakon.hr/cms.htm?id=56407))

\(1\) Pravo na zdravstvenu zaštitu iz članka 18. ovoga Zakona osigurava
se pod jednakim uvjetima za sve osigurane osobe.

\(2\) Osiguranim osobama u ostvarivanju prava na zdravstvenu zaštitu iz
obveznoga zdravstvenog osiguranja iz članka 18. ovoga Zakona Zavod
osigurava plaćanje zdravstvenih usluga u cijelosti za:

1\. cjelokupnu zdravstvenu zaštitu djece do navršene 18. godine života,
osiguranih osoba iz članka 12. stavaka 2. i 3. te članka 15. ovoga
Zakona,

2\. specifičnu zdravstvenu zaštitu redovitih učenika i redovitih
studenata prema propisima o redovitom školovanju u Republici Hrvatskoj,

3\. preventivnu zdravstvenu zaštitu,

4\. zdravstvenu zaštitu žena u vezi s praćenjem trudnoće i poroda,

5\. zdravstvenu zaštitu u vezi s medicinski pomognutom oplodnjom, u
skladu sa zakonom kojim se uređuje medicinski pomognuta oplodnja,

6\. preventivnu zdravstvenu zaštitu osoba starijih od 65 godina života,

7\. preventivnu zdravstvenu zaštitu osoba s invaliditetom iz registra
osoba s invaliditetom utvrđenog zakonom kojim se uređuje registar osoba
s invaliditetom,

8\. cjelokupno liječenje zaraznih bolesti za koje je zakonom određeno
provođenje mjera za sprječavanje njihova širenja,

9\. obvezno cijepljenje, imunoprofilaksu i kemoprofilaksu,

10\. cjelokupno liječenje kroničnih psihijatrijskih bolesti,

11\. cjelokupno liječenje zloćudnih bolesti,

12\. cjelokupno liječenje koje je posljedica priznate ozljede na radu,
odnosno profesionalne bolesti,

13\. hemodijalizu i peritonejsku dijalizu,

14\. zdravstvenu zaštitu u vezi s uzimanjem i presađivanjem dijelova
ljudskoga tijela u svrhu liječenja,

15\. izvanbolničku hitnu medicinsku pomoć u djelatnosti hitne medicine
koja uključuje hitni prijevoz kopnenim, vodenim i zračnim putem,

16\. kućne posjete i kućno liječenje,

17\. patronažnu zdravstvenu zaštitu,

18\. sanitetski prijevoz za posebne kategorije bolesnika,

19\. lijekove s osnovne liste lijekova Zavoda propisane na recept,

20\. zdravstvenu njegu u kući osigurane osobe,

21\. laboratorijsku dijagnostiku na razini primarne zdravstvene zaštite,

22\. palijativnu zdravstvenu zaštitu,

23\. postupke koji su sastavni dio preventivnih pregleda u okviru
specifične zdravstvene zaštite iz obveznoga zdravstvenog osiguranja.

\(3\) Osigurane osobe obvezne su sudjelovati u troškovima zdravstvene
zaštite u visini od 20 % pune cijene zdravstvene zaštite, a koji iznos
ne može biti manji od postotaka proračunske osnovice utvrđenih
točkama 1. do 8. ovoga stavka za:

1\. specijalističko-konzilijarnu zdravstvenu zaštitu, uključujući dnevnu
bolnicu i kirurške zahvate u dnevnoj bolnici, osim ambulantne fizikalne
medicine i rehabilitacije ‒ 1 % proračunske osnovice,

2\. specijalističku dijagnostiku koja nije na razini primarne
zdravstvene zaštite ‒ 2 % proračunske osnovice,

3\. ortopedska i druga pomagala utvrđena osnovnom listom ortopedskih i
drugih pomagala Zavoda ‒ 2 % proračunske osnovice,

4\. specijalističko-konzilijarnu zdravstvenu zaštitu u ambulantnoj
fizikalnoj medicini i rehabilitaciji i za fizikalnu medicinu i
rehabilitaciju u kući ‒ 1 % proračunske osnovice po danu,

5\. liječenje u drugim državama članicama i trećim državama u skladu s
propisima Europske unije, međunarodnim ugovorom, ovim Zakonom i općim
aktom Zavoda, ako propisima Europske unije, odnosno međunarodnim
ugovorom nije drukčije određeno,

6\. troškove bolničke zdravstvene zaštite ‒ 4,01 % proračunske osnovice
po danu,

7\. dentalna pomagala utvrđena osnovnom listom dentalnih pomagala Zavoda
za odrasle osobe u dobi od 18 do 65 godina ‒ 40,09 % proračunske
osnovice,

8\. dentalna pomagala utvrđena osnovnom listom dentalnih pomagala Zavoda
za osobe starije od 65 godina ‒ 20,04 % proračunske osnovice.

\(4\) Osigurane osobe obvezne su sudjelovati u visini od 0,30 %
proračunske osnovice za:

1\. zdravstvenu zaštitu pruženu kod izabranog doktora primarne
zdravstvene zaštite: obiteljske (opće) medicine, ginekologije i dentalne
medicine, u skladu s općim aktom Zavoda,

2\. izdavanje lijeka po receptu.

\(5\) Najviši iznos sudjelovanja u troškovima zdravstvene zaštite iz
stavka 3. ovoga članka koji je obvezna snositi osigurana osoba može po
jednom ispostavljenom računu za izvršenu zdravstvenu zaštitu iznositi
najviše 120,26 % proračunske osnovice.

\(6\) Zdravstvene usluge koje se osiguravaju osiguranim osobama u okviru
zdravstvene zaštite iz stavaka 2., 3. i 4. ovoga članka utvrđuje općim
aktom Zavod.

\(7\) Način provođenja preventivne zdravstvene zaštite iz stavka 2.
točke 3. ovoga članka pravilnikom propisuje ministar nadležan za
zdravstvo.

\(8\) Način provođenja izvanbolničke hitne medicinske pomoći u
djelatnosti hitne medicine koja uključuje hitni prijevoz iz stavka 2.
točke 15. ovoga članka pravilnikom propisuje ministar nadležan za
zdravstvo.

\(9\) Posebne kategorije bolesnika i način provođenja sanitetskog
prijevoza iz stavka 2. točke 18. ovoga članka pravilnikom propisuje
ministar nadležan za zdravstvo.

##### 1. Lijekovi

Članak 20. (NN [33/23](https://www.zakon.hr/cms.htm?id=56407))

\(1\) Osnovna i dopunska lista lijekova Zavoda iz članka 18. stavka 1.
točke 4. ovoga Zakona sadrži lijekove, magistralne pripravke, cjepiva,
namirnice za enteralnu primjenu te ostale pripravke koji se koriste u
liječenju i koji imaju odgovarajuće odobrenje za stavljanje u promet (u
daljnjem tekstu: lijekovi).

\(2\) Liste lijekova Zavoda iz stavka 1. ovoga članka sadrže lijekove
prema šifri anatomsko-terapijsko-kemijske (ATK) klasifikacije lijekova
Svjetske zdravstvene organizacije, uobičajenom (nezaštićenom) nazivu
lijeka, zaštićenom nazivu lijeka, nazivu nositelja odobrenja za
stavljanje lijeka u promet, obliku lijeka i načinu primjene, cijeni
lijeka za definiranu dnevnu dozu, cijeni pakiranja i jediničnog oblika
lijeka te uvjete pod kojima se lijekovi mogu propisivati na recept
Zavoda ili primijeniti u liječenju osigurane osobe u okviru zdravstvene
zaštite iz obveznoga zdravstvenog osiguranja.

\(3\) Liste lijekova iz stavka 1. ovoga članka s podacima iz stavka 2.
ovoga članka Zavod je obvezan staviti na uvid ugovornim partnerima
Zavoda koji su povezani s prometom lijekova te nositeljima odobrenja za
stavljanje lijeka u promet s kojima Zavod utvrđuje cijenu lijeka.

\(4\) Osnovna lista lijekova Zavoda sadrži lijekove koji se u cijelosti
osiguravaju na teret sredstava obveznoga zdravstvenog osiguranja.

\(5\) Dopunska lista lijekova Zavoda obvezno sadrži iznos sudjelovanja u
cijeni lijeka koju osigurava osigurana osoba Zavoda neposredno ili putem
dopunskoga zdravstvenog osiguranja, u skladu sa zakonom kojim se uređuje
dobrovoljno zdravstveno osiguranje.

\(6\) Liste lijekova iz stavka 1. ovoga članka utvrđuje Upravno vijeće
Zavoda, a na mrežnoj stranici Zavoda objavljuju se sljedeći podaci:
šifra anatomsko-terapijsko-kemijske (ATK) klasifikacije lijekova
Svjetske zdravstvene organizacije, uobičajeni (nezaštićeni) naziv
lijeka, zaštićeni naziv lijeka, naziv nositelja odobrenja za stavljanje
lijeka u promet, oblik i pakiranje lijeka te iznos sudjelovanja
osigurane osobe u cijeni lijeka.

\(7\) Mjerila za stavljanje lijekova na liste lijekova Zavoda, način
utvrđivanja cijena lijekova koje će plaćati Zavod te način izvještavanja
o njima propisuje pravilnikom ministar nadležan za zdravstvo, u skladu
sa zakonom kojim se uređuju lijekovi.

\(8\) Način propisivanja i izdavanja lijekova na recept Zavoda te oblik
i sadržaj recepta utvrđuje općim aktom Zavod.

Članak 20.a (NN [33/23](https://www.zakon.hr/cms.htm?id=56407))

\(1\) Popis posebno skupih lijekova utvrđuje se u okviru osnovne liste
lijekova za koje se sredstva u cijelosti osiguravaju iz obveznoga
zdravstvenog osiguranja, a koja ne terete sredstva bolničke zdravstvene
ustanove.

\(2\) Osigurana osoba ostvaruje pravo na lijekove iz stavka 1. ovoga
članka ako ispunjava kriterije koji su uz pojedini lijek navedeni u
osnovnoj listi lijekova.

\(3\) Primjenu lijeka iz stavka 1. ovoga članka s popisa posebno skupih
lijekova kod osigurane osobe odobrava povjerenstvo za lijekove bolničke
zdravstvene ustanove u kojoj se osigurana osoba liječi.

\(4\) Bolnička zdravstvena ustanova čije je povjerenstvo za lijekove
odobrilo lijek iz stavka 1. ovoga članka obvezna je dostaviti Zavodu
dokumentaciju na temelju koje je odobren početak, odnosno nastavak
primjene lijeka kod osigurane osobe sukladno stavku 3. ovoga članka radi
procjene kriterija u svrhu praćenja ishoda liječenja.

\(5\) U slučaju prestanka primjene lijeka iz stavka 3. ovoga članka,
radi praćenja ishoda liječenja, uz dokumentaciju iz stavka 4. ovoga
članka bolnička zdravstvena ustanova obvezna je Zavodu dostaviti i
dokumentaciju ili dokument kojim se navodi razlog prestanka primjene
lijeka kod osigurane osobe iz stavka 3. ovoga članka.

\(6\) Način prikupljanja dokumentacije iz stavaka 4. i 5. ovoga članka i
praćenje ishoda liječenja utvrđuje općim aktom Zavod, uz prethodnu
suglasnost ministra nadležnog za zdravstvo.

Članak 21. (NN [33/23](https://www.zakon.hr/cms.htm?id=56407))

\(1\) Osigurana osoba u okviru prava na zdravstvenu zaštitu iz obveznoga
zdravstvenog osiguranja ima pravo na teret sredstava Zavoda ostvariti
lijekove koji su utvrđeni osnovnom i dopunskom listom lijekova Zavoda,
pod uvjetima i na način utvrđen općim aktima Zavoda.

\(2\) Iznimno, osigurana osoba kod koje liječenje iz medicinskih razloga
nije moguće provoditi lijekovima utvrđenim osnovnom i dopunskom listom
lijekova Zavoda može ostvariti pravo na lijek koji nije utvrđen tim
listama lijekova, pod uvjetom da je potrebu korištenja lijeka odobrilo
povjerenstvo za lijekove bolničke zdravstvene ustanove u kojoj se
osigurana osoba liječi i to na teret sredstava bolničke zdravstvene
ustanove koja je obvezna osigurati nabavu lijeka.

\(3\) Pod uvjetima i na način utvrđen stavkom 2. ovoga članka osigurana
osoba može ostvariti i pravo na lijek koji je utvrđen osnovnom i
dopunskom listom lijekova Zavoda, ali za ostvarivanje kojeg osigurana
osoba ne ispunjava medicinske indikacije utvrđene listama lijekova iz
stavka 1. ovoga članka.

\(4\) Doktor specijalist bolničke zdravstvene ustanove koji je
osiguranoj osobi predložio liječenje lijekom iz stavka 2. i 3. ovoga
članka obvezan je uputiti prijedlog povjerenstvu za lijekove bolničke
zdravstvene ustanove.

\(5\) Bolnička zdravstvena ustanova obvezna je Zavodu i Hrvatskom zavodu
za javno zdravstvo svaka tri mjeseca dostavljati izvješće o potrošnji
lijekova i rezultatima mjerenja ishoda liječenja lijekovima koji su
odobreni u skladu sa stavcima 2., 3. i 4. ovoga članka.

\(6\) Podatke iz stavka 5. ovoga članka u obliku registra ishoda
liječenja sistematizira i vodi Hrvatski zavod za javno zdravstvo.

\(7\) Sadržaj i način vođenja registra iz stavka 6. ovoga članka
pravilnikom propisuje ministar nadležan za zdravstvo.

##### 2. Ortopedska i druga pomagala te dentalna pomagala

Članak 22.

\(1\) Osigurana osoba u okviru prava na zdravstvenu zaštitu iz obveznoga
zdravstvenog osiguranja ima pravo na ortopedska i druga pomagala (u
daljnjem tekstu: pomagala) koja su utvrđena osnovnom i dodatnom listom
ortopedskih i drugih pomagala Zavoda.

\(2\) Osnovna i dodatna lista pomagala Zavoda sadrži pomagala koja su
namijenjena omogućavanju poboljšanja oštećenih funkcija, odnosno
ublažavanju ili otklanjanju tjelesnog oštećenja ili nedostatka organa i
sustava organa ili nadomještanju anatomskih ili fizioloških funkcija
organa, koji su nastali kao posljedica bolesti ili ozljede.

\(3\) Način uvrštenja pomagala na osnovnu i dodatnu listu pomagala
Zavoda te način utvrđivanja cijena pomagala propisuje pravilnom ministar
nadležan za zdravlje, sukladno posebnom zakonu.

\(4\) Dodatna lista pomagala sadrži pomagala s višom razinom cijene u
odnosu na cijene iz osnovne liste pomagala pri čemu Zavod na teret
sredstava obveznoga zdravstvenog osiguranja osigurava pokriće troškova u
visini cijene ekvivalentnog pomagala s osnovne liste pomagala, umanjene
za iznos sudjelovanja u cijeni pomagala s osnovne liste pomagala koju
osigurava osigurana osoba neposredno ili putem dopunskoga zdravstvenog
osiguranja sukladno Zakonu o dobrovoljnom zdravstvenom osiguranju.

\(5\) Za razliku u cijeni pomagala s dodatne liste pomagala u odnosu na
cijenu ekvivalentnog pomagala s osnovne liste pomagala osigurana osoba
se može dodatno zdravstveno osigurati sukladno Zakonu o dobrovoljnom
zdravstvenom osiguranju.

Članak 23.

\(1\) Osigurana osoba u okviru prava na zdravstvenu zaštitu iz obveznoga
zdravstvenog osiguranja ima pravo na dentalna pomagala koja su utvrđena
osnovnom i dodatnom listom dentalnih pomagala Zavoda.

\(2\) Osnovna i dodatna lista dentalnih pomagala Zavoda sadrži dentalna
pomagala koja su namijenjena omogućavanju dentalno-protetske,
kirurško-protetske, ortodontske i parodontološke rehabilitacije.

\(3\) Način uvrštenja dentalnih pomagala na osnovnu i dodatnu listu
dentalnih pomagala Zavoda te način utvrđivanja cijena dentalnih pomagala
utvrđuje Zavod općim aktom u skladu s člankom 19. stavkom 6., člankom
33. i člankom 88. ovoga Zakona.

\(4\) Dodatna lista dentalnih pomagala sadrži dentalna pomagala s višom
razinom cijene u odnosu na cijene iz osnovne liste dentalnih pomagala
pri čemu Zavod na teret sredstava obveznoga zdravstvenog osiguranja
osigurava pokriće troškova u visini cijene ekvivalentnog dentalnog
pomagala s osnovne liste dentalnih pomagala, umanjene za iznos
sudjelovanja u cijeni dentalnih pomagala s osnovne liste dentalnih
pomagala koju osigurava osigurana osoba neposredno ili putem dopunskoga
zdravstvenog osiguranja sukladno Zakonu o dobrovoljnom zdravstvenom
osiguranju.

\(5\) Za razliku u cijeni dentalnog pomagala s dodatne liste dentalnih
pomagala u odnosu na cijenu ekvivalentnog dentalnog pomagala s osnovne
liste dentalnih pomagala osigurana osoba se može dodatno zdravstveno
osigurati sukladno Zakonu o dobrovoljnom zdravstvenom osiguranju.

Članak 24. (NN [33/23](https://www.zakon.hr/cms.htm?id=56407))

\(1\) Osigurane osobe imaju pravo na pomagala iz članka 22. ovoga Zakona
i dentalna pomagala iz članka 23. ovoga Zakona ako ispunjavaju uvjet
prethodnoga obveznoga zdravstvenog osiguranja u Zavodu u trajanju od
najmanje devet mjeseci neprekidno, odnosno 12 mjeseci s prekidima u
posljednje dvije godine prije nastupa osiguranog slučaja.

\(2\) Odredba stavka 1. ovoga članka ne odnosi se na osigurane osobe
mlađe od 18 godina, osigurane osobe iz članka 12. stavaka 2. i 3. ovoga
Zakona i druge osigurane osobe potpuno i trajno nesposobne za samostalan
život i rad prema rješenju nadležnog tijela te na osigurane osobe kojima
je ta zdravstvena zaštita potrebna zbog priznate ozljede na radu,
odnosno profesionalne bolesti.

\(3\) U prethodno obvezno zdravstveno osiguranje iz stavka 1. ovoga
članka ubraja se i zdravstveno osiguranje ostvareno na temelju mandata
zastupnika u Europskom parlamentu, odnosno radnog odnosa u
institucijama, tijelima, uredima i agencijama Europske unije koje
zapošljavaju dužnosnike i privremene ili ugovorne službenike.

Članak 25.

Oblik i sadržaj potvrda za pomagala i dentalna pomagala iz članaka 22. i
23. ovoga Zakona utvrdit će općim aktom Zavod.

##### 3. Prekogranična zdravstvena zaštita

Članak 26. (NN [33/23](https://www.zakon.hr/cms.htm?id=56407))

\(1\) Osigurana osoba ima pravo na teret sredstava obveznoga
zdravstvenog osiguranja koristiti zdravstvenu zaštitu u drugim državama
članicama, ugovornim i trećim državama.

\(2\) Pod zdravstvenom zaštitom iz stavka 1. ovoga članka podrazumijeva
se pravo na upućivanje na liječenje, pravo na korištenje zdravstvene
zaštite za vrijeme privremenog boravka u državama iz stavka 1. ovog
članka te pravo na drugu zdravstvenu zaštitu u skladu s odredbama
propisa Europske unije, Direktive 2011/24/EU, ovoga Zakona međunarodnih
ugovora te općih akata Zavoda.

\(3\) Pravo na upućivanje na liječenje osigurana osoba može ostvariti
samo ako se radi o potrebi liječenja koje se ne provodi u ugovornim
zdravstvenim ustanovama u Republici Hrvatskoj, a može se uspješno
provesti u državama iz stavka 1. ovoga članka.

\(4\) Prava, uvjete i način korištenja zdravstvene zaštite iz stavaka 2.
i 3. ovoga članka utvrdit će općim aktom Zavod, uz suglasnost ministra
nadležnog za zdravlje.

Članak 27.

\(1\) Osigurane osobe, u skladu s ovim Zakonom, ostvaruju pravo na
prekograničnu zdravstvenu zaštitu koja podrazumijeva zdravstvenu zaštitu
koja se osiguranoj osobi osigurava u okviru prava iz obveznoga
zdravstvenog osiguranja u ugovornim zdravstvenim ustanovama u Republici
Hrvatskoj, a koju je osigurana osoba ostvarila kod ugovornih ili
privatnih pružatelja zdravstvene zaštite na području drugih država
članica.

\(2\) Zdravstvena zaštita iz stavka 1. ovoga članka podrazumijeva
planiranu zdravstvenu zaštitu za koju osigurana osoba mora pribaviti
prethodno odobrenje Zavoda, planiranu specijalističko-konzilijarnu
zdravstvenu zaštitu za koju nije potrebno pribaviti prethodno odobrenje
Zavoda i neodgodivu zdravstvenu zaštitu.

Članak 28.

\(1\) Pod planiranom zdravstvenom zaštitom u drugoj državi članici, za
korištenje koje je osigurana osoba obvezna pribaviti prethodno odobrenje
Zavoda, podrazumijeva se zdravstvena zaštita koja je uvjetovana:

-- smještajem osigurane osobe u bolničkoj zdravstvenoj ustanovi preko
noći u trajanju od najmanje jedne noći ili

-- uporabom visokospecijalizirane i skupe medicinske infrastrukture ili
medicinske opreme.

\(2\) Prethodno odobrenje iz stavka 1. ovoga članka potrebno je
zatražiti i u slučaju korištenja prekogranične zdravstvene zaštite:

-- koja se sastoji od postupaka liječenja koji predstavljaju poseban
rizik za osiguranu osobu ili stanovništvo ili

-- koju pruža pružatelj zdravstvene zaštite koji bi, ovisno o pojedinom
slučaju, mogao dati povoda za ozbiljnu i posebnu zabrinutost u vezi s
kvalitetom ili sigurnošću te zdravstvene zaštite, uz iznimku zdravstvene
zaštite koja podliježe zakonodavstvu Europske unije kojim se osigurava
minimalna razina sigurnosti i kvalitete na njezinu području.

\(3\) Popis vrsta zdravstvene zaštite iz stavaka 1. i 2. ovoga članka,
kao i popis visokospecijalizirane i skupe medicinske infrastrukture ili
medicinske opreme iz stavka 1. podstavka 2. ovoga članka utvrđuje općim
aktom Zavod.

\(4\) Tijekom provođenja postupka po zahtjevu osigurane osobe za
prethodnim odobrenjem ovlaštena osoba Zavoda, koja provodi postupak,
obvezna je provjeriti da li podnositelj zahtjeva udovoljava uvjetima za
davanje prethodnoga odobrenja sukladno propisima Europske unije te ako
su zadovoljeni uvjeti iz propisa Europske unije prethodno odobrenje daje
se prema tim propisima, osim ako osigurana osoba ne zahtijeva drukčije.

\(5\) O zahtjevu osigurane osobe za prethodnim odobrenjem Zavod odlučuje
rješenjem.

Članak 29.

Zavod ima pravo uskratiti prethodno odobrenje za prekograničnu
zdravstvenu zaštiti ako:

-- će osigurana osoba prema kliničkoj procjeni nedvosmisleno biti
izložena riziku u pogledu sigurnosti koji se ne može smatrati
prihvatljivim, uzimajući u obzir potencijalnu dobrobit tražene
prekogranične zdravstvene zaštite za osiguranu osobu,

-- će građani Republike Hrvatske nedvosmisleno biti izloženi velikom
sigurnosnom riziku zbog predmetne prekogranične zdravstvene zaštite,

-- se ta zdravstvena zaštita može pružiti kod ugovornih subjekata Zavoda
u roku koji je medicinski opravdan, uzimajući u obzir sadašnje
zdravstveno stanje i vjerojatni tijek bolesti kod osigurane osobe.

Članak 30.

\(1\) Planiranu specijalističko-konzilijarnu zdravstvenu zaštitu koja
nije obuhvaćena člancima 28. i 29. ovoga Zakona osigurana osoba može
ostvariti u drugim državama članicama bez prethodnog odobrenja Zavoda.

\(2\) Na način utvrđen stavkom 1. ovoga članka osigurana osoba može
ostvariti i zdravstvenu zaštitu koja je s medicinskog stajališta nužna i
ne može se odgoditi do planiranog povratka u Republiku Hrvatsku (nužna
zdravstvena zaštita).

Članak 31.

\(1\) Osigurana osoba koja je koristila zdravstvenu zaštitu sukladno
člancima 27., 28. i 30. ovoga Zakona ima pravo na naknadu osobno
plaćenih troškova te zdravstvene zaštite.

\(2\) Naknada troškova iz stavka 1. ovoga članka ne može iznositi više
od iznosa koji je općim aktom Zavoda za tu zdravstvenu zaštitu utvrđen
za ugovorne subjekte Zavoda iz članka 18. ovoga Zakona.

\(3\) O pravu na naknadu troškova zdravstvene zaštite iz stavka 1. ovoga
članka Zavod odlučuje rješenjem.

\(4\) Osigurana osoba koja je koristila zdravstvenu zaštitu iz stavka 1.
ovoga članka nema pravo na teret sredstava obveznoga zdravstvenog
osiguranja ostvariti pravo na naknadu troškova prijevoza kao niti pravo
na druge troškove vezane uz korištenje te zdravstvene zaštite.

Članak 32.

Zavod je Nacionalna kontaktna točka za pružanje informacija o pravima
osiguranih osoba na zdravstvenu zaštitu u drugoj državi članici u skladu
s propisima Europske unije i Direktivom 2011/24/EU.

##### 4. Standardi zdravstvene zaštite

Članak 33. (NN [33/23](https://www.zakon.hr/cms.htm?id=56407))

Standarde zdravstvene zaštite iz obveznoga zdravstvenog osiguranja,
uključujući i specifičnu zdravstvenu zaštitu radnika, u skladu s mjerama
zdravstvene zaštite iz članka 18. stavka 2. ovoga Zakona, utvrđuje općim
aktom Zavod, uz prethodnu suglasnost ministra nadležnog za zdravstvo.

##### 5. Zdravstvena zaštita koju ne osigurava obvezno zdravstveno osiguranje

Članak 34.

Osiguranim osobama Zavoda u okviru prava na zdravstvenu zaštitu iz
obveznoga zdravstvenog osiguranja ne osigurava se plaćanje troškova
zdravstvenih usluga koje su pružene na način i po postupku koji nije
propisan propisima Europske unije, Direktivom 2011/24/EU, međunarodnim
ugovorom, ovim Zakonom, odnosno podzakonskim propisima donesenim na
temelju ovoga Zakona, kao i za:

1\. razliku za povećane troškove liječenja koji su posljedica osobne
želje osigurane osobe zbog njezina vjerskog, drugog uvjerenja ili bilo
kojeg drugog razloga, a koje predstavlja liječenje izvan utvrđenog
standarda prava na zdravstvenu zaštitu iz obveznoga zdravstvenog
osiguranja koji se osigurava svim osiguranim osobama pod jednakim
uvjetima,

2\. eksperimentalno liječenje, eksperimentalne medicinske proizvode,
pomagala, dentalna pomagala i lijekove koji su u fazi kliničkih
ispitivanja,

3\. terapijske i dijagnostičke postupke te lijekove koji su provedeni,
odnosno primijenjeni na zahtjev osigurane osobe u okolnostima kada ti
postupci i lijekovi nisu određeni od strane ugovorne zdravstvene
ustanove ili ugovornog zdravstvenog radnika privatne prakse u sklopu
korištenja prava iz obveznoga zdravstvenog osiguranja ili po svojoj
vrsti i količini nisu pravo iz obveznoga zdravstvenog osiguranja,

4\. estetske zahvate, osim za estetsku rekonstrukciju kongenitalnih
anomalija, rekonstrukciju dojke nakon mastektomije, estetsku
rekonstrukciju nakon teških ozljeđivanja,

5\. liječenje dobrovoljno stečenog steriliteta,

6\. zdravstvenu zaštitu korištenu mimoilazeći utvrđenu listu naručivanja
u okviru standarda zdravstvene zaštite iz obveznoga zdravstvenog
osiguranja prema osobnoj želji osigurane osobe, na osnovi njezine pisane
izjave,

7\. kirurško liječenje pretilosti, osim u slučaju patološke pretilosti
kada indeks tjelesne mase (BMI) prelazi 40, odnosno kada BMI prelazi 35,
uz uvjet da osigurana osoba boluje i od drugih pridruženih bolesti,

8\. liječenje medicinskih komplikacija koje nastaju kao posljedica
korištenja zdravstvene zaštite izvan obveznoga zdravstvenoga osiguranja,

9\. zdravstvenu zaštitu koju na temelju zakona i drugih propisa
osiguravaju poslodavci, Republika Hrvatska ili jedinice lokalne i
područne (regionalne) samouprave.

##### 6. Sudjelovanje u troškovima zdravstvene zaštite

Članak 35. (NN [33/23](https://www.zakon.hr/cms.htm?id=56407))

\(1\) Osigurane osobe obvezne su sudjelovati u troškovima zdravstvene
zaštite iz članka 19. stavaka 3. i 4. i članka 20. stavka 5. ovoga
Zakona.

\(2\) Osigurane osobe troškove zdravstvene zaštite iz stavka 1. ovoga
članka plaćaju osobno prilikom korištenja zdravstvene zaštite, odnosno
putem dopunskoga zdravstvenog osiguranja, u skladu sa zakonom kojim se
uređuje dobrovoljno zdravstveno osiguranje.

\(3\) Sredstva ostvarena sudjelovanjem osigurane osobe u troškovima
zdravstvene zaštite iz članka 19. stavka 3. i članka 20. stavka 5. ovoga
Zakona prihod su ugovornih subjekata Zavoda i ugovornih isporučitelja
pomagala, a sredstva iz članka 19. stavka 4. ovoga Zakona prihod su
Zavoda.

\(4\) U troškovima zdravstvene zaštite iz članka 19. stavaka 3. i 4.
ovoga Zakona nije obvezno sudjelovati dijete do navršene 18. godine
života i osigurane osobe iz članka 12. stavaka 2. i 3. te članka 15.
stavka 1. ovoga Zakona.

#### 2. PRAVO NA NOVČANE NAKNADE

Članak 36.

\(1\) Osiguranici u okviru prava iz obveznoga zdravstvenog osiguranja
imaju pravo na:

1\. naknadu plaće za vrijeme privremene nesposobnosti, odnosno
spriječenosti za rad zbog korištenja zdravstvene zaštite, odnosno drugih
okolnosti iz članka 39. ovoga Zakona (u daljnjem tekstu: naknada plaće),

2\. novčanu naknadu zbog nemogućnosti obavljanja poslova na temelju
kojih se ostvaruju drugi primici od kojih se utvrđuju drugi dohoci,
sukladno propisima o doprinosima za obvezna osiguranja,

3\. naknadu za troškove prijevoza u vezi s korištenjem zdravstvene
zaštite iz obveznoga zdravstvenog osiguranja,

4\. naknadu za troškove smještaja jednom od roditelja ili osobi koja se
skrbi o djetetu za vrijeme bolničkog liječenja djeteta, u iznosu i pod
uvjetima utvrđenim općim aktom Zavoda,

\(2\) Pravo iz stavka 1. točaka 3. i 4. ovoga članka pripada i drugim
osiguranim osobama.

\(3\) Novčane naknade iz stavka 1. ovog članka, kao i novčane naknade na
ime povrata troškova za prava iz obveznoga zdravstvenog osiguranja koje
je osigurana osoba ostvarila temeljem rješenja Zavoda izuzete su od
ovrhe.

Članak 37.

\(1\) Pravo na novčane naknade za slučaj priznate ozljede na radu,
odnosno profesionalne bolesti obuhvaća:

1\. naknadu plaće za vrijeme privremene nesposobnosti za rad uzrokovane
priznatom ozljedom na radu, odnosno profesionalnom bolešću,

2\. naknadu za troškove prijevoza u vezi s korištenjem zdravstvene
zaštite iz obveznoga zdravstvenog osiguranja koja je posljedica priznate
ozljede na radu, odnosno profesionalne bolesti,

3\. naknadu za troškove pogreba u slučaju smrti osigurane osobe, ako je
smrt neposredna posljedica priznate ozljede na radu, odnosno
profesionalne bolesti.

\(2\) Pravo na naknadu plaće iz stavka 1. točke 1. ovoga članka
ostvaruju osiguranici iz članka 7. stavka 1. točaka 1. do 4. te točaka
6., 8., 9., 20. i 25. ovoga Zakona.

\(3\) Pravo na naknadu za troškove prijevoza i naknadu za troškove
pogreba iz stavka 1. točaka 2. i 3. ovoga članka ostvaruju osiguranici
iz stavka 2. ovoga članka te osigurane osobe iz članka 16. i osiguranici
iz članka 69. ovoga Zakona.

##### 1. Pravo na naknadu plaće

Članak 38.

\(1\) Pravo na naknadu plaće zbog privremene nesposobnosti, odnosno
spriječenosti za rad radi korištenja zdravstvene zaštite, odnosno drugih
okolnosti iz članka 39. ovoga Zakona (u daljnjem tekstu: privremena
nesposobnost) pripada osiguranicima iz članka 7. stavka 1. točaka 1. do
4. te točaka 6., 8., 9., 20. i 25. ovoga Zakona, ako posebnim propisom
nije drukčije utvrđeno.

\(2\) Pod privremenom nesposobnošću iz stavka 1. ovoga članka, za
vrijeme kojeg osiguraniku pripada pravo na naknadu plaće u smislu ovoga
Zakona, smatra se odsutnost s rada zbog bolesti ili ozljede, odnosno
drugih okolnosti utvrđenih člankom 39. ovoga Zakona zbog kojih je
osiguranik spriječen izvršavati svoju obvezu rada u skladu s ugovorom o
radu, drugim ugovorom ili aktom.

\(3\) Razdoblje privremene nesposobnosti iz stavka 2. ovoga članka, za
koje osiguraniku pripada pravo na naknadu plaće u skladu s ovim Zakonom,
dokazuje se izvješćem o privremenoj nesposobnosti za rad koju izdaje
izabrani doktor medicine primarne zdravstvene zaštite u zdravstvenoj
ustanovi, odnosno u privatnoj praksi (u daljnjem tekstu: izabrani
doktor).

\(4\) Razdoblje privremene nesposobnosti za koje osiguranik, u skladu s
odredbama ovoga Zakona, nema pravo na naknadu plaće izabrani doktor je
obvezan označiti u posebnoj rubrici izvješća o privremenoj nesposobnosti
za rad.

\(5\) Sadržaj i oblik tiskanice izvješća o privremenoj nesposobnosti za
rad iz stavka 3. ovoga članka utvrđuje općim aktom Zavod.

Članak 39. (NN [33/23](https://www.zakon.hr/cms.htm?id=56407))

Pravo na naknadu plaće pripada osiguraniku u vezi s korištenjem
zdravstvene zaštite iz obveznoga zdravstvenog osiguranja, odnosno drugih
okolnosti utvrđenih ovim Zakonom, ako je:

1\. privremeno nesposoban za rad zbog bolesti ili ozljede, odnosno ako
je radi liječenja ili medicinskih ispitivanja smješten u zdravstvenu
ustanovu,

2\. privremeno spriječen obavljati rad zbog određenog liječenja ili
medicinskog ispitivanja koje se ne može obaviti izvan radnog vremena
osiguranika,

3\. izoliran kao kliconoša ili privremeno nesposoban za rad zbog
transplantacije živog tkiva i organa u korist druge osigurane osobe
Zavoda,

4\. pratitelj osigurane osobe upućene na liječenje ili liječnički
pregled ugovornom subjektu Zavoda izvan mjesta prebivališta, odnosno
boravišta osigurane osobe koja se upućuje,

5\. određen da njeguje oboljelog člana uže obitelji ‒ dijete, supružnika
i životnog partnera, uz uvjete propisane ovim Zakonom,

6\. privremeno nesposoban za rad zbog bolesti i komplikacija u vezi s
trudnoćom i porodom,

7\. privremeno spriječen za rad zbog korištenja rodiljnog dopusta i
prava na rad u polovici punoga radnog vremena u skladu sa zakonom kojim
se uređuju rodiljne i roditeljske potpore,

8\. privremeno nesposoban za rad zbog korištenja dopusta za slučaj smrti
djeteta, mrtvorođenog djeteta ili smrti djeteta za vrijeme korištenja
rodiljnog dopusta u skladu sa zakonom kojim se uređuju rodiljne i
roditeljske potpore,

9\. privremeno nesposoban za rad zbog rane, ozljede ili bolesti koja je
neposredna posljedica sudjelovanja u Domovinskom ratu,

10\. privremeno nesposoban za rad zbog priznate ozljede na radu, odnosno
profesionalne bolesti,

11\. izoliran zbog pojave zaraze u njegovoj okolini.

Članak 40. (NN [137/13](http://www.zakon.hr/cms.htm?id=544))

Naknadu plaće u vezi s korištenjem zdravstvene zaštite iz članka 39.
točaka 1. i 2. ovoga Zakona isplaćuje osiguraniku iz svojih sredstava:

1\. pravna ili fizička osoba -- poslodavac za prva 42 dana privremene
nesposobnosti, kao i za sve vrijeme dok se osiguranik nalazi na radu u
trećoj državi na koji ga je uputila pravna ili fizička osoba ili je sam
zaposlen u trećoj državi.

2\. pravna osoba za profesionalnu rehabilitaciju i zapošljavanje osoba s
invaliditetom, odnosno pravna ili fizička osoba -- poslodavac za
osiguranika radnika -- invalida rada za prvih sedam dana privremene
nesposobnosti.

Članak 41. (NN [33/23](https://www.zakon.hr/cms.htm?id=56407))

\(1\) Naknada plaće za vrijeme privremene nesposobnosti iz članka 39.
točaka 3. do 8. i točke 10. ovoga Zakona isplaćuje se osiguraniku na
teret sredstava Zavoda od prvog dana korištenja prava.

\(2\) Naknadu plaće iz članka 39. točaka 9. i 11. ovoga Zakona Zavod
isplaćuje osiguraniku na teret sredstava državnog proračuna.

\(3\) Naknadu plaće za vrijeme privremene nesposobnosti iz članka 39.
točaka 1. i 2. ovoga Zakona od 43. dana, odnosno osam dana privremene
nesposobnosti obračunava i isplaćuje pravna, odnosno fizička osoba --
poslodavac, s tim da je Zavod obvezan vratiti isplaćenu naknadu plaće u
roku od 45 dana od dana primitka zahtjeva za povrat.

\(4\) Naknadu plaće za vrijeme privremene nesposobnosti iz članka 39.
točaka 4., 5. i 10. ovoga Zakona od prvoga dana privremene nesposobnosti
obračunava i isplaćuje pravna, odnosno fizička osoba -- poslodavac, s
tim da je Zavod obvezan vratiti isplaćenu naknadu plaće u slučaju iz
članka 39. točaka 4. i 5. ovoga Zakona, u roku od 30 dana, a u slučaju
iz članka 39. točke 10. ovoga Zakona u roku od 45 dana od dana primitka
zahtjeva za povrat.

\(5\) Ako Zavod nakon zaprimanja zahtjeva iz stavaka 3. i 4. ovoga
članka utvrdi da osiguranik, kojem je izvršena isplata naknade plaće od
strane pravne, odnosno fizičke osobe -- poslodavca, nema pravo na
naknadu plaće prema odredbama ovoga Zakona, o tome će pisanim putem
odmah izvijestiti poslodavca i vratiti mu zahtjev.

\(6\) U slučaju kada pravna, odnosno fizička osoba -- poslodavac nije u
mogućnosti, iz razloga nelikvidnosti, isplatiti plaću, odnosno naknadu
plaće u trajanju od najmanje dva kalendarska mjeseca, isplatu naknade
plaće iz stavaka 3. i 4. ovog članka, koja tereti sredstva Zavoda,
odnosno državnog proračuna, osiguraniku će izvršiti Zavod.

\(7\) Način ostvarivanja prava na naknadu plaće pobliže će utvrditi
općim aktom Zavod.

Članak 42.

U slučaju stečajnog postupka poslodavca naknadu plaće zbog privremene
nesposobnosti iz članka 39. točaka 1. i 2. te točaka 4., 5. i 10. ovoga
Zakona, kada se naknada plaće isplaćuje na teret sredstava Zavoda,
osiguraniku isplaćuje Zavod.

Članak 43.

\(1\) U slučaju kada osiguraniku pravna, odnosno fizička osoba --
poslodavac nije utvrdila naknadu plaće na način i u visini utvrđenoj
ovim Zakonom i provedbenim propisom donesenim na temelju ovoga Zakona u
roku od 30 dana od dana dospijeća isplate plaće kod poslodavca,
osiguranik ima pravo podnijeti Zavodu zahtjev za obračun pripadajuće
naknade plaće.

\(2\) Po zaprimanju zahtjeva iz stavka 1. ovoga članka Zavod će
obračunati naknadu plaće i obračun dostaviti osiguraniku i poslodavcu
najkasnije u roku od 15 dana od dana zaprimanja zahtjeva.

\(3\) Poslodavac je obvezan osiguraniku isplatiti naknadu plaće sukladno
obračunu koji je dostavio Zavod najkasnije u roku od 15 dana od dana
zaprimanja obračuna naknade plaće.

Članak 44.

\(1\) Naknada plaće za vrijeme privremene nesposobnosti pripada
osiguraniku za sve vrijeme privremene nesposobnosti, a najduže u
trajanju propisanom ovim Zakonom.

\(2\) Naknada plaće pripada osiguraniku samo za dane, odnosno sate za
koje bi osiguranik imao pravo na plaću da radi prema propisima o radu,
ako ovim Zakonom nije drukčije propisano.

Članak 45. (NN [33/23](https://www.zakon.hr/cms.htm?id=56407))

\(1\) Osiguranik iz članka 39. točke 5. ovoga Zakona ima pravo na
naknadu plaće za vrijeme privremene spriječenosti za rad radi njege
osigurane osobe -- djeteta do navršene sedme godine života u trajanju
najviše do 60 dana za svaku utvrđenu bolest, a za dijete od sedam do 18.
godine života najviše do 40 dana.

\(2\) Iznimno od stavka 1. ovoga članka, ako je prema ocjeni doktora
medicine primarne zdravstvene zaštite zdravstveno stanje člana obitelji
-- djeteta do 18. godine života takvo da duljina trajanja njege određena
u stavku 1. ovoga članka neće biti dovoljna, potrebno trajanje njege
određuje liječničko povjerenstvo Zavoda.

\(3\) Pod djetetom iz stavaka 1. i 2. ovoga članka smatra se osim
vlastitog djeteta i posvojeno dijete, pastorče, dijete u partnerskoj
skrbi te dijete koje je na osnovi rješenja nadležnog tijela osiguraniku
povjereno na čuvanje i odgoj.

\(4\) Pravo na naknadu plaće za vrijeme privremene spriječenosti za rad
radi njege osigurane osobe -- djeteta iznad 18 godina života, supružnika
ili životnog partnera osiguranik ima za svaku utvrđenu bolest najviše do
20 dana.

\(5\) Njega člana obitelji iz stavka 4. ovoga članka može se odobriti
samo u slučaju teškog zdravstvenog stanja člana obitelji uzrokovanog
bolešću, odnosno ozljedom, koje utvrđuje izabrani doktor osiguranika na
osnovi medicinske dokumentacije izabranog doktora člana obitelji za
kojeg se određuje njega.

\(6\) Osiguranik ima pravo privremenu spriječenost za rad radi njege
člana obitelji koristiti i kao rad u polovici punog radnog vremena.

Članak 46. (NN [33/23](https://www.zakon.hr/cms.htm?id=56407))

\(1\) Početak i dužinu trajanja privremene nesposobnosti utvrđuje
izabrani doktor.

\(2\) Izabrani doktor utvrđuje dužinu trajanja privremene nesposobnosti
osiguranika ovisno o vrsti bolesti koja utječe na privremenu
nesposobnost osiguranika u skladu s njegovim zdravstvenim stanjem i
medicinskom indikacijom, odnosno ovisno o drugim razlozima privremene
spriječenosti za rad utvrđene člankom 39. ovoga Zakona.

\(3\) Kada izabrani doktor utvrdi da se zdravstveno stanje osiguranika,
čija privremena nesposobnost traje neprekidno najmanje šest mjeseci,
poboljšalo i da bi rad u polovici punog radnog vremena bio koristan za
brže uspostavljanje pune radne sposobnosti osiguranika, izabrani doktor
može odrediti da osiguranik određeno vrijeme radi polovicu punog radnog
vremena, ali ne duže od 60 dana.

\(4\) Izabrani doktor obvezan je utvrditi prestanak privremene
nesposobnosti osiguraniku kod kojega je nalazom i mišljenjem tijela
vještačenja Zavoda za vještačenje, profesionalnu rehabilitaciju i
zapošljavanje osoba s invaliditetom nadležnog za provođenje vještačenja
u svrhu ostvarivanja prava u području mirovinskog osiguranja (u daljnjem
tekstu: nadležno tijelo vještačenja), zbog trajnih promjena u
zdravstvenom stanju koje se ne mogu otkloniti liječenjem, utvrđena
smanjena radna sposobnost uz preostalu radnu sposobnost, utvrđen
djelomični gubitak radne sposobnosti ili potpuni gubitak radne
sposobnosti, s danom zaprimanja obavijesti Zavoda za vještačenje,
profesionalnu rehabilitaciju i zapošljavanje osoba s invaliditetom, a
osiguranik pravo na naknadu plaće za vrijeme te privremene nesposobnosti
ostvaruje u skladu s člankom 48. stavkom 1. ovoga Zakona.

\(5\) Izabrani doktor nakon što je utvrdio prestanak privremene
nesposobnosti u skladu sa stavkom 4. ovoga članka, može privremenu
nesposobnost ponovno utvrditi samo osiguraniku kod kojeg je utvrđena
smanjena radna sposobnost uz preostalu radnu sposobnost, odnosno kod
kojeg je utvrđen djelomični gubitak radne sposobnosti, i to u slučaju
pogoršanja bolesti na osnovi koje mu je to utvrđeno ili pojavom bolesti
na osnovi druge dijagnoze bolesti.

\(6\) Nadzor i kontrolu nad korištenjem privremene nesposobnosti
osiguranika, odnosno utvrđivanja postojanja medicinskih indikacija ili
drugih razloga za privremenu nesposobnost, u skladu s odredbama ovoga
Zakona i propisa donesenih na temelju ovoga Zakona, obavlja Zavod putem
osoba ovlaštenih za provedbu kontrole ili drugoga nadležnog tijela u
skladu s općim aktom Zavoda iz stavka 10. ovoga članka.

\(7\) Nadzor i kontrolu nad korištenjem privremene nesposobnosti
obuhvaća kontrolu rada izabranog doktora u vezi s utvrđivanjem
privremene nesposobnosti te, u pravilu, neposrednu kontrolu osiguranika
u ordinaciji ili izvan ordinacije izabranog doktora, uključujući i kućni
posjet.

\(8\) Ako se u postupku provedbe kontrole iz stavka 6. ovoga članka
utvrdi nepostojanje medicinskih indikacija za daljnje korištenje
privremene nesposobnosti, osobe ovlaštene za provedbu kontrole prema
ovome Zakonu imaju pravo zaključiti privremenu nesposobnost osiguraniku.

\(9\) U posebno opravdanim slučajevima, kada ima saznanja ili opravdanu
sumnju na zlouporabu privremene nesposobnosti osiguranika, poslodavac
može za vrijeme trajanja potonje zahtijevati od Zavoda kontrolu
opravdanosti privremene nesposobnosti osiguranika.

\(10\) Način provođenja nadzora i kontrole privremene nesposobnosti
osiguranika utvrđuje općim aktom Zavod.

Članak 47. (NN [33/23](https://www.zakon.hr/cms.htm?id=56407))

\(1\) Osiguraniku nezadovoljnom ocjenom izabranog doktora u vezi s
utvrđivanjem privremene nesposobnosti, odnosno ako mu izabrani doktor ne
utvrdi privremenu nesposobnost, promijeni dijagnozu bolesti tijekom
trajanja utvrđene privremene nesposobnosti te kada mu utvrdi prestanak
privremene nesposobnosti, radi zaštite prava iz obveznoga zdravstvenog
osiguranja, izdat će se na njegov zahtjev rješenje u upravnom postupku,
a na osnovi prethodno pribavljenoga obrazloženog nalaza, mišljenja i
ocjene liječničkog povjerenstva Zavoda koje je obvezno prije donošenja
nalaza, mišljenja i ocjene izvršiti pregled osiguranika.

\(2\) Zahtjev iz stavka 1. ovoga članka rješava se po hitnom postupku.

\(3\) Ovaj članak na odgovarajući se način primjenjuje i u slučaju
zaključivanja privremene nesposobnosti za rad u postupku kontrole iz
članka 46. stavka 8. ovoga Zakona.

Članak 48. (NN [137/13](http://www.zakon.hr/cms.htm?id=544),
[33/23](https://www.zakon.hr/cms.htm?id=56407))

\(1\) Osiguranik za vrijeme privremene nesposobnosti iz članka 39.
točaka 1. do 6. te točaka 9. do 11. ovoga Zakona ima pravo na naknadu
plaće na teret sredstava Zavoda, odnosno državnog proračuna dok izabrani
doktor ne utvrdi da je sposoban za rad ili dok se u postupku kontrole iz
članka 46. stavka 6. ovoga Zakona ne utvrdi da je sposoban za rad,
odnosno dok kod osiguranika nisu nalazom i mišljenjem nadležnog tijela
vještačenja utvrđene trajne promjene u zdravstvenom stanju iz članka 46.
stavka 4. ovoga Zakona koje se ne mogu otkloniti liječenjem.

\(2\) Kada je prema ocjeni izabranog doktora, a nakon provedenog
liječenja i medicinske rehabilitacije zdravstveno stanje osiguranika
takvo da se daljnjim liječenjem ne može poboljšati te je kod osiguranika
nastupila trajna nesposobnost za rad na poslovima koje osiguranik
obavlja, kao i u slučaju kada privremena nesposobnost osiguranika traje
neprekidno 12 mjeseci zbog iste dijagnoze bolesti, izabrani doktor
obvezan je obraditi osiguranika za upućivanje na ocjenu radne
sposobnosti te ga sa svom propisanom dokumentacijom uputiti Hrvatskom
zavodu za mirovinsko osiguranje koje će zahtjev za ocjenu radne
sposobnosti uputiti Zavodu za vještačenje, profesionalnu rehabilitaciju
i zapošljavanje osoba s invaliditetom čije je nadležno tijelo
vještačenja obvezno donijeti nalaz i mišljenje o radnoj sposobnosti,
odnosno smanjenju ili gubitku radne sposobnosti osiguranika ili
neposrednoj opasnosti od nastanka smanjenja radne sposobnosti najkasnije
u roku od 60 dana od dana zaprimanja prijedloga izabranog doktora.

\(3\) O donesenom nalazu i mišljenju iz stavka 2. ovoga članka Zavod za
vještačenje, profesionalnu rehabilitaciju i zapošljavanje osoba s
invaliditetom obvezan je obavijestiti izabranog doktora, poslodavca
osiguranika i Zavod u roku od osam dana od dana njegova donošenja.

\(4\) Kada nadležno tijelo vještačenja utvrdi da je kod osiguranika
nastupilo smanjenje radne sposobnosti za više od polovice u odnosu na
zdravog osiguranika iste ili slične razine obrazovanja, odnosno
neposredna opasnost od nastanka smanjenja radne sposobnosti, obvezno je
u nalazu i mišljenju navesti poslove i radne zadatke koje osiguranik s
obzirom na preostalu radnu sposobnost može obavljati, odnosno koje
poslove i radne zadatke ne može obavljati.

\(5\) Ako nadležno tijelo vještačenja ne donese nalaz i mišljenje te ne
izvijesti izabranog doktora, poslodavca osiguranika i Zavod u roku iz
stavaka 2. i 3. ovoga članka, naknada plaće za tog osiguranika od prvoga
idućeg dana, nakon isteka roka od 60 dana iz stavka 2. ovoga članka,
tereti sredstva Zavoda za vještačenje, profesionalnu rehabilitaciju i
zapošljavanje osoba s invaliditetom.

\(6\) Obrada osiguranika za upućivanje na ocjenu radne sposobnosti
tereti sredstva Zavoda samo u slučajevima kada je izabrani doktor uputio
osiguranika na ocjenu radne sposobnosti u skladu sa stavkom 2. ovoga
članka.

Članak 49. (NN [33/23](https://www.zakon.hr/cms.htm?id=56407))

\(1\) Za vrijeme ponovno utvrđene privremene nesposobnosti osiguranika
kojem je nalazom i mišljenjem nadležnog tijela vještačenja utvrđeno
smanjenje radne sposobnosti uz preostalu radnu sposobnost, odnosno
djelomični gubitak radne sposobnosti, neovisno o tome radi li se o
privremenoj nesposobnosti koja je posljedica pogoršanja bolesti na
osnovi koje mu je to utvrđeno ili pojavom bolesti zbog druge dijagnoze
bolesti, a kojem poslodavac nije ponudio i s njim sklopio ugovor o radu
u pisanom obliku za obavljanje poslova za koje je sposoban u skladu s
propisima o radu, naknadu plaće osiguraniku isplaćuje poslodavac iz
svojih sredstava.

\(2\) Naknada plaće za vrijeme privremene nesposobnosti tereti sredstva
poslodavca i u slučaju kada je osiguraniku utvrđena neposredna opasnost
od nastanka smanjenja radne sposobnosti, a poslodavac nije osiguraniku u
skladu s propisima o radu ponudio i s njim sklopio ugovor o radu u
pisanom obliku za obavljanje poslova za koje je sposoban, i to od dana
utvrđene neposredne opasnosti od nastanka smanjene radne sposobnosti.

\(3\) Naknada plaće iz stavka 2. ovoga članka tereti sredstva poslodavca
sve do dana sklapanja pisanog ugovora o radu za obavljanje poslova za
koje je osiguranik sposoban.

\(4\) Osiguranik koji ne prihvati ponudu poslodavca iz stavaka 1. i 2.
ovoga članka i s poslodavcem ne sklopi ugovor o radu za obavljanje
poslova za koje je sposoban nema pravo na naknadu plaće prema ovome
Zakonu za vrijeme privremene nesposobnosti od dana zaprimanja ponude
poslodavca.

\(5\) Osiguranik iz članka 7. stavka 1. točaka 3., 4., 6., 8. i 9. ovoga
Zakona kod kojeg je nalazom i mišljenjem nadležnog tijela vještačenja
utvrđena smanjena radna sposobnost uz preostalu radnu sposobnost,
odnosno djelomični gubitak radne sposobnosti ili neposredna opasnost od
nastanka smanjenja radne sposobnosti nema pravo na naknadu plaće na
teret sredstava obveznoga zdravstvenog osiguranja od dana utvrđene
smanjene radne sposobnosti uz preostalu radnu sposobnost, odnosno
utvrđenoga djelomičnog gubitka radne sposobnosti ili neposredne
opasnosti od nastanka smanjenja radne sposobnosti.

Članak 50. (NN [33/23](https://www.zakon.hr/cms.htm?id=56407))

Osiguranik koji je navršio 70 godina života i 15 godina mirovinskog
staža na temelju nesamostalnog ili samostalnog rada nema pravo na
naknadu plaće na teret sredstava obveznoga zdravstvenog osiguranja za
vrijeme privremene nesposobnosti, već na teret sredstava poslodavca,
odnosno na teret sredstava osiguranika obveznika uplate doprinosa.

Članak 51. (NN [33/23](https://www.zakon.hr/cms.htm?id=56407))

\(1\) Osiguraniku kojem je za vrijeme trajanja privremene nesposobnosti
prestao radni odnos, odnosno obavljanje djelatnosti osobnim radom
naknada plaće pripada još najviše 30 dana računajući od dana prestanka
radnog odnosa, odnosno obavljanja djelatnosti osobnim radom i to pod
uvjetom da mu je izabrani doktor privremenu nesposobnost utvrdio
najmanje 15 dana prije dana prestanka radnog odnosa, odnosno obavljanja
djelatnosti osobnim radom te da je u vrijeme prestanka radnog odnosa,
odnosno obavljanja djelatnosti osobnim radom imao pravo na naknadu plaće
u skladu s odredbama ovoga Zakona.

\(2\) Iznimno, pod uvjetima iz stavka 1. ovoga članka, osiguraniku kojem
je za vrijeme privremene nesposobnosti koja je neposredna posljedica
sudjelovanja u Domovinskom ratu, odnosno posljedica priznate ozljede na
radu ili profesionalne bolesti prestao radni odnos, odnosno obavljanje
djelatnosti osobnim radom pripada pravo na naknada plaće i nakon
prestanka radnog odnosa, odnosno obavljanja djelatnosti osobnim radom
sve dok ponovno ne bude radno sposoban, odnosno dok mu nalazom i
mišljenjem nadležnog tijela vještačenja mirovinskog osiguranja ne bude
utvrđena invalidnost u skladu s člankom 48. ovoga Zakona.

\(3\) Za vrijeme privremene nesposobnosti za rad zbog bolesti i
komplikacija u vezi s trudnoćom i porodom iz članka 39. točke 6. ovoga
Zakona, korištenja prava na rodiljni dopust i prava na rad u polovici
punoga radnog vremena iz članka 39. točke 7. ovoga Zakona te prava na
dopust za slučaj smrti djeteta iz članka 39. točke 8. ovoga Zakona
osiguraniku koji koristi jedno od navedenih prava pripada pravo na
naknadu plaće i nakon prestanka radnog odnosa, odnosno obavljanja
djelatnosti osobnim radom do isteka korištenja istog prava.

\(4\) Osiguraniku koji je tijekom korištenja prava iz stavaka 1., 2. i
3. ovoga članka zasnovao radni odnos s punim ili nepunim radnim vremenom
ili je počeo obavljati djelatnost osobnim radom prestaje pravo na
naknadu plaće ostvarene sukladno ovom članku.

\(5\) Uvjet utvrđene privremene nesposobnosti od najmanje 15 dana prije
prestanka radnog odnosa, odnosno obavljanja djelatnosti osobnim radom iz
stavka 1. ovoga članka ne odnosi se na osiguranika kojem je privremena
nesposobnost utvrđena unutar toga roka zbog priznate nove ozljede na
radu, odnosno nove profesionalne bolesti te na osiguranika pomorca u
međunarodnoj plovidbi kojem je privremena nesposobnost utvrđena unutar
toga roka od strane brodskog doktora ili osobe ovlaštene za pružanje
zdravstvene zaštite na brodu.

Članak 52. (NN [33/23](https://www.zakon.hr/cms.htm?id=56407))

\(1\) Osiguranik ima pravo na teret sredstava Zavoda, odnosno državnog
proračuna ostvariti pravo na naknadu plaće za vrijeme privremene
nesposobnosti iz članka 39. točaka 1. do 5. te točaka 9., 10. i 11.
ovoga Zakona, počevši od prvoga dana utvrđene privremene nesposobnosti u
maksimalnom trajanju od 18 mjeseci po istoj dijagnozi bolesti, bez
prekida, u visini utvrđenoj u skladu s ovim Zakonom i općim aktima
Zavoda.

\(2\) Nakon isteka roka iz stavka 1. ovoga članka osiguranik ostvaruje
pravo na naknadu plaće u iznosu 50% zadnje isplaćene naknade plaće na
ime te privremene nesposobnosti dok za privremenu nesposobnost postoji
medicinska indikacija.

\(3\) Odredba stavka 2. ovoga članka ne odnosi se na osiguranika kojem
je utvrđena privremena nesposobnost zbog liječenja zloćudnih bolesti,
osiguranika kojem je odobrena njega člana obitelji -- djeteta oboljelog
od zloćudne bolesti, osiguranika čija je privremena nesposobnost u vezi
s provođenjem hemodijalize ili peritonejske dijalize te čija je
privremena nesposobnost u vezi s uzimanjem i presađivanjem dijelova
ljudskog tijela.

\(4\) Tijekom praćenja privremene nesposobnosti iz stavka 1. ovoga
članka izabrani doktor obvezan je pridržavati se medicinskih indikacija
te nije dopušteno mijenjanje dijagnoze bolesti osiguranika, odnosno
zaključivanje privremene nesposobnosti ako za to ne postoji medicinska
indikacija.

Članak 53. (NN [33/23](https://www.zakon.hr/cms.htm?id=56407))

\(1\) Osiguranik nema pravo na naknadu plaće prema ovome Zakonu ako:

1\. je svjesno prouzročio privremenu nesposobnost,

2\. ne izvijesti izabranog doktora o nastanku privremene nesposobnosti u
roku od tri dana od dana početka bolesti ili nastanka drugih okolnosti
utvrđenih člankom 39. ovoga Zakona, odnosno u roku od tri dana od dana
prestanka razloga koji ga je u tome onemogućio,

3\. namjerno sprječava ozdravljenje, odnosno osposobljavanje za rad,

4\. za vrijeme privremene nesposobnosti radi, odnosno obavlja poslove na
osnovi kojih je obvezno zdravstveno osiguran, obavlja ugovorene poslove
na temelju ugovora o djelu te bilo koje druge poslove kao što su
poljoprivredni radovi i sl.,

5\. se bez opravdanog razloga ne odazove na poziv za liječnički pregled
izabranog doktora, odnosno ovlaštene osobe ili tijela Zavoda ovlaštenih
za nadzor i kontrolu privremene nesposobnosti,

6\. izabrani doktor, ovlaštena osoba ili tijelo Zavoda ovlašteno za
kontrolu privremene nesposobnosti utvrdi da se ne pridržava uputa za
liječenje, odnosno bez suglasnosti izabranog doktora otputuje iz mjesta
prebivališta, odnosno boravišta ili zlorabi privremenu nesposobnost na
neki drugi način,

7\. za vrijeme privremene nesposobnosti zadržava pravo na naknadu za rad
u skladu s posebnim zakonom,

8\. mu je odlukom nadležnog suda oduzeta sloboda,

9\. mu je za vrijeme dok je udaljen s rada ili otkaznog roka za vrijeme
kojeg nema obvezu rada utvrđena privremena nesposobnost.

\(2\) U slučajevima iz stavka 1. ovoga članka osiguranik nema pravo na
naknadu plaće od dana nastanka tih slučajeva do dana njihova prestanka,
odnosno prestanka posljedica njima uzrokovanih.

Članak 54. (NN [33/23](https://www.zakon.hr/cms.htm?id=56407))

\(1\) Naknada plaće određuje se od osnovice za naknadu plaće koju čini
prosječni iznos plaće koja je osiguraniku isplaćena u posljednjih šest
mjeseci prije mjeseca u kojem je nastupio slučaj na osnovi kojeg se
stječe pravo na naknadu plaće, neovisno o tome na čiji se teret
isplaćuje, osim kada je posebnim zakonom drukčije propisano.

\(2\) Plaća na osnovi koje se utvrđuje osnovica za naknadu plaće, u
smislu ovoga Zakona, redovita je mjesečna plaća osiguranika te naknada
plaće isplaćena za vrijeme odsutnosti s rada, odnosno za vrijeme
godišnjeg odmora, plaćenog dopusta i privremene nesposobnosti, koja se
isplaćuje na teret pravne ili fizičke osobe kod koje je osiguranik
zaposlen.

\(3\) Za osiguranika iz članka 7. stavka 1. točke 1. ovoga Zakona
upućenog na privremeni rad u inozemstvo te osiguranika iz članka 7.
stavka 1. točaka 3., 4., 6., 8. i 9. ovoga Zakona osnovica za naknadu
plaće jest mjesečna osnovica osiguranja za obračun i uplatu doprinosa za
obvezno zdravstveno osiguranje za posljednjih šest mjeseci prije mjeseca
u kojem je nastupio osigurani slučaj na osnovi kojeg se stječe pravo na
naknadu plaće, umanjena za zakonom propisane obvezne doprinose, poreze i
prireze.

\(4\) Iznimno od stavka 1. ovoga članka, osiguranicima koji pravo na
naknadu plaće za vrijeme privremene nesposobnosti ostvaruju na teret
sredstava Zavoda ili državnog proračuna u osnovicu za naknadu plaće
uračunavaju se i drugi dohoci ostvareni prema primicima od kojih se,
prema propisima o porezu na dohodak, utvrđuje drugi dohodak, a u skladu
s propisima o doprinosima za obvezna osiguranja, pod uvjetom da su
isplaćeni u šestomjesečnom razdoblju na temelju kojih se utvrđuje
osnovica za naknadu plaće te da imaju ostvaren staž osiguranja u Zavodu
propisan člankom 56. stavkom 1. ovoga Zakona.

\(5\) Kad se osnovica za naknadu plaće ne može utvrditi prema stavku 1.
ovoga članka, osnovicu za naknadu plaće čini plaća isplaćena do dana
nastanka slučaja na osnovi kojeg se stječe pravo na naknadu plaće,
odnosno pripadajuća plaća za mjesec za koji se određuje naknada plaće, s
tim da tako određena osnovica, kada se naknada plaće isplaćuje na teret
sredstava Zavoda, odnosno na teret sredstava državnog proračuna za
naknadu plaće za vrijeme privremene nesposobnosti zbog pojave zaraze u
okolini osiguranika iz članka 39. točke 11. ovoga Zakona, ne može biti
veća od najniže osnovice osiguranja koja služi za obračun doprinosa za
obvezno zdravstveno osiguranje, važeće za mjesec koji prethodi mjesecu u
kojem je nastupio osigurani slučaj, umanjene za zakonom propisane
obvezne doprinose, poreze i prireze.

\(6\) Iznimno od stavka 5. ovoga članka, kada se osnovica za naknadu
plaće, koja pripada osiguraniku u slučaju privremene nesposobnosti zbog
priznate ozljede na radu ili profesionalne bolesti, ne može utvrditi
prema stavku 1. ovoga članka, osnovicu za naknadu plaće čini pripadajuća
plaća za mjesec za koji se određuje naknada plaće.

\(7\) Način utvrđivanja osnovice za naknadu plaće pobliže utvrđuje općim
aktom Zavod.

Članak 55. (NN [33/23](https://www.zakon.hr/cms.htm?id=56407),
[105/25](https://www.zakon.hr/c/zakon/540881/nn-105-2025-%2823.7.2025.%29%2C-zakon-o-izmjenama-i-dopuni-zakona-o-obveznom-zdravstvenom-osiguranju))

\(1\) Naknada plaće ne može biti niža od 70% osnovice za naknadu plaće,
ako ovim Zakonom nije drukčije propisano, s time da kao mjesečni iznos
za puno radno vrijeme ne može biti niža od 80% proračunske osnovice.

\(2\) Naknada plaće iznosi 100% od osnovice za naknadu plaće za vrijeme:

1\. privremene nesposobnosti zbog rane, ozljede ili bolesti koja je
neposredna posljedica sudjelovanja u Domovinskom ratu,

2\. privremene nesposobnosti zbog bolesti i komplikacija u vezi s
trudnoćom i porodom,

3\. korištenja rodiljnog dopusta i prava na rad u polovici punoga radnog
vremena iz članka 39. točke 7. ovoga Zakona,

4\. korištenja dopusta za slučaj smrti djeteta iz članka 39. točke 8.
ovoga Zakona,

5\. njege oboljelog djeteta mlađeg od sedam godina života,

6\. privremene nesposobnosti zbog transplantacije živog tkiva i organa u
korist druge osobe,

7\. dok je osiguranik izoliran kao kliconoša ili zbog pojave zaraze u
njegovoj okolini,

8\. privremene nesposobnosti zbog priznate ozljede na radu, odnosno
profesionalne bolesti.

\(3\) Visinu naknade plaće koja se isplaćuje na teret sredstava Zavoda
odnosno na teret sredstava državnog proračuna za naknadu plaće za
vrijeme privremene nesposobnosti zbog pojave zaraze u okolini
osiguranika iz stavka 2. točke 7. ovoga članka utvrđuje Zavod, s tim da
najviši mjesečni iznos naknade plaće, obračunate prema odredbama ovoga
Zakona i propisa donesenih na temelju ovoga Zakona, ne može za puno
radno vrijeme iznositi više od 225,5 % proračunske osnovice, osim
naknade plaće iz stavka 2. točaka 3., 4. i 8. ovoga članka.

\(4\) Pod punim radnim vremenom u smislu ovoga Zakona smatra se rad od
40 sati tjedno, ako posebnim propisom, pravilnikom o radu, kolektivnim
ugovorom, sporazumom sklopljenim između radničkog vijeća i poslodavca
ili ugovorom o radu nije drukčije utvrđeno.

Članak 56. (NN [33/23](https://www.zakon.hr/cms.htm?id=56407),
[105/25](https://www.zakon.hr/c/zakon/540881/nn-105-2025-%2823.7.2025.%29%2C-zakon-o-izmjenama-i-dopuni-zakona-o-obveznom-zdravstvenom-osiguranju))

\(1\) Naknada plaće koja se isplaćuje na teret sredstava Zavoda, odnosno
na teret sredstava državnog proračuna za naknadu plaće za vrijeme
privremene nesposobnosti zbog pojave zaraze u okolini osiguranika iz
članka 39. točke 11. ovoga Zakona pripada osiguraniku u visini
propisanoj ovim Zakonom, odnosno propisima i općim aktima donesenim na
temelju ovoga Zakona, pod uvjetom da prije dana nastanka osiguranog
slučaja na osnovi kojeg se stječe pravo na naknadu plaće ima ostvaren
staž osiguranja u Zavodu na temelju radnog odnosa, obavljanja
gospodarske djelatnosti ili obavljanja profesionalne djelatnosti
samostalno u obliku zanimanja, odnosno na temelju primanja naknade plaće
nakon prestanka radnog odnosa, odnosno prestanka obavljanja djelatnosti
osobnim radom ostvarene prema ovom Zakonu od najmanje devet mjeseci
neprekidno ili 12 mjeseci s prekidima u posljednje dvije godine
(prethodno osiguranje), ako posebnim zakonom nije drukčije utvrđeno.

\(2\) U prethodno osiguranje iz stavka 1. ovoga članka ubraja se i
zdravstveno osiguranje ostvareno na temelju mandata zastupnika u
Europskom parlamentu, odnosno radnog odnosa u institucijama, tijelima,
uredima i agencijama Europske unije koje zapošljavaju dužnosnike i
privremene ili ugovorne službenike radnog odnosa.

\(3\) Odredbe stavka 1. ovoga članka ne primjenjuju se na naknadu plaće
za slučaj priznate ozljede na radu, odnosno profesionalne bolesti.

\(4\) Osiguraniku, koji ne ispunjava uvjet prethodnog osiguranja iz
stavka 1. ovoga članka, naknada plaće, za sve vrijeme trajanja
privremene nesposobnosti, pripada u iznosu od 80% proračunske osnovice
za puno radno vrijeme.

##### 2. Novčana naknada zbog nemogućnosti obavljanja poslova na temelju kojih se ostvaruju primici od kojih se utvrđuje drugi dohodak sukladno propisima o doprinosima za obvezna osiguranja

Članak 57.

\(1\) Novčana naknada zbog nemogućnosti obavljanja poslova na temelju
kojih se ostvaruju primici od kojih se utvrđuje drugi dohodak sukladno
propisima o doprinosima za obvezna osiguranja određuje se od prosječne
osnovice za uplatu doprinosa za obvezno zdravstveno osiguranje.

\(2\) Pod prosječnom osnovicom iz stavka 1. ovoga članka podrazumijeva
se prosjek osnovica osiguranja na koji je uplaćen doprinos za obvezno
zdravstveno osiguranje u posljednjih šest mjeseci prije mjeseca u kojem
je nastupila nemogućnost osiguranika za obavljanje poslova na temelju
kojih se ostvaruju primici od kojih se utvrđuje drugi dohodak.

Članak 58.

Novčana naknada iz članka 57. stavka 1. ovoga Zakona iznosi 70% od
prosječne osnovice s time da mjesečni iznos naknade ne može biti viši od
najvišeg iznosa naknade plaće iz članka 55. stavka 3. ovoga Zakona, a
isplaćuje se od prvog dana korištenja prava na teret sredstava Zavoda, u
trajanju najdulje šest mjeseci neprekidno.

Članak 59.

Osiguranik ostvaruje novčanu naknadu iz članka 57. stavka 1. ovoga
Zakona pod uvjetom da je privremeno nesposoban za obavljanje ugovorenih
poslova zbog bolesti, što utvrđuje liječničko povjerenstvo Zavoda.

Članak 60. (NN [33/23](https://www.zakon.hr/cms.htm?id=56407))

Osiguraniku koji ostvaruje novčanu naknadu zbog nemogućnosti obavljanja
poslova na temelju kojih se ostvaruju primici od kojih se utvrđuje drugi
dohodak sukladno propisima o doprinosima za obvezna osiguranja, a kojem
je prestao status osiguranika sukladno članku 8. stavku 2. ovoga Zakona,
ostvaruje pravo na novčanu naknadu još najviše 30 dana od dana prestanka
statusa osiguranika, pod uvjetom da je liječničko povjerenstvo Zavoda
utvrdilo da zbog zdravstvenog stanja nije u mogućnosti obavljati
ugovorene poslove najmanje 15 dana prije dana prestanka statusa
osiguranika.

Članak 61.

Opći akt o načinu ostvarivanja prava na novčanu naknadu zbog
nemogućnosti obavljanja poslova na temelju kojih se ostvaruju primici od
kojih se utvrđuje drugi dohodak sukladno propisima o doprinosima za
obvezna osiguranja donijet će Zavod.

##### 3. Naknada za troškove prijevoza u vezi s korištenjem prava na zdravstvenu zaštitu iz obveznoga zdravstvenog osiguranja

Članak 62. (NN
[105/25](https://www.zakon.hr/c/zakon/540881/nn-105-2025-%2823.7.2025.%29%2C-zakon-o-izmjenama-i-dopuni-zakona-o-obveznom-zdravstvenom-osiguranju))

\(1\) Osigurana osoba ima pravo na naknadu za troškove prijevoza pod
uvjetom da je radi ostvarivanja prava na zdravstvenu zaštitu iz
obveznoga zdravstvenog osiguranja upućena najbližem ugovornom subjektu
odnosno isporučitelju pomagala Zavoda u drugom mjestu u odnosu na mjesto
prebivališta odnosno boravišta te da ne ispunjava uvjete za korištenje
sanitetskog prijevoza propisane pravilnikom iz članka 19. stavka 9.
ovoga Zakona i utvrđene općim aktom Zavoda.

\(2\) Osigurana osoba iz stavka 1. ovoga članka ima pravo na naknadu za
troškove prijevoza ako je radi korištenja zdravstvene zaštite upućena u
ugovornu zdravstvenu ustanovu odnosno ordinaciju ugovornog doktora
privatne prakse ili ugovornom isporučitelju pomagala koji su udaljeni 50
i više kilometara od adrese prebivališta odnosno boravišta jer
odgovarajuću zdravstvenu zaštitu, sukladno svom zdravstvenom stanju, ne
može ostvariti u mjestu prebivališta ili boravišta odnosno u najbližoj
ugovornoj zdravstvenoj ustanovi odnosno ordinaciji ugovornog doktora
privatne prakse s ugovorenom djelatnošću za tu vrstu zdravstvene zaštite
ili kod najbližeg ugovornog isporučitelja pomagala.

\(3\) Pod uvjetom iz stavka 2. ovoga članka, koji se odnosi na
udaljenost, pravo na naknadu za troškove prijevoza ima i osigurana osoba
koja je pozvana od strane Zavoda u predmetu utvrđivanja prava iz
obveznoga zdravstvenog osiguranja.

\(4\) Pravo na naknadu za troškove prijevoza, neovisno o udaljenosti iz
stavka 2. ovoga članka, ima osigurana osoba do 18. godine života,
osigurana osoba iz članka 12. stavaka 2. i 3. ovoga Zakona, osigurana
osoba u vezi korištenja radioterapije i kemoterapije te hemodijalize kao
kronični bubrežni bolesnik, osigurana osoba u vezi korištenja
zdravstvene zaštite zbog priznate ozljede na radu, odnosno profesionalne
bolesti, osigurana osoba darivatelj organa, tkiva ili stanica koja
zdravstvenu zaštitu koristi u vezi s darivanjem organa, tkiva ili
stanica, te osigurana osoba upućena na liječenje u drugu državu članicu
ili treću državu sukladno ovome Zakonu i općem aktu Zavoda.

\(5\) Pravo na naknadu za troškove prijevoza, sukladno stavku 2. ovoga
članka, ima i osigurana osoba koja je radi smanjivanja liste čekanja
prihvatila korištenje zdravstvene zaštite u ugovornoj zdravstvenoj
ustanovi, odnosno ordinaciji ugovornog doktora privatne prakse koja nije
u mjestu, odnosno nije najbliža mjestu njezina prebivališta, odnosno
boravišta.

\(6\) Osigurana osoba koja zdravstvenu zaštitu želi koristiti u drugoj
ugovornoj zdravstvenoj ustanovi, odnosno ordinaciji ugovornog doktora
privatne prakse ili kod drugog ugovornog isporučitelja pomagala na
području Republike Hrvatske, a ne tamo gdje je upućena ima pravo
ostvariti tu zdravstvenu zaštitu na teret sredstava obveznoga
zdravstvenog osiguranja, ali bez prava na naknadu za troškove prijevoza
i prava na sanitetski prijevoz.

Članak 63.

\(1\) Zavod snosi stvarne troškove prijevoza posmrtnih ostataka
osigurane osobe koja je bila upućena na liječenje izvan mjesta
prebivališta, odnosno boravka u skladu sa člankom 62. ovoga Zakona.

\(2\) Zavod snosi troškove prijevoza posmrtnih ostataka osigurane osobe
do mjesta njezina prebivališta, odnosno boravišta ako je toj osobi
izvršena eksplantacija organa u svrhu transplantacije u ugovornoj
zdravstvenoj ustanovi izvan mjesta njezina prebivališta, odnosno
boravišta.

\(3\) Pravo na naknadu troškova prijevoza iz stavaka 1. i 2. ovoga
članka isplaćuje se pravnoj ili fizičkoj osobi koja je snosila troškove
prijevoza na osnovi njezina zahtjeva i dokaza o plaćenom prijevozu.

Članak 64.

\(1\) Pravo na naknadu za troškove prijevoza ima i jedna osoba određena
za pratitelja osigurane osobe iz članka 62. ovoga Zakona pod uvjetom da
je izabrani doktor primarne zdravstvene zaštite utvrdio potrebu pratnje
te da osigurana osoba kojoj je određen pratitelj ne ispunjava uvjete za
korištenje sanitetskog prijevoza propisane pravilnikom ministra
nadležnog za zdravlje iz članka 19. stavka 2. točke 18. ovoga Zakona i
utvrđene općim aktom Zavoda.

\(2\) Smatra se da je djeci do 18. godine života, kao i osiguranim
osobama iz članka 12. stavaka 2. i 3. ovoga Zakona potrebna pratnja
neovisno o tome ispunjavaju li uvjete za korištenje sanitetskog
prijevoza.

Članak 65. (NN
[105/25](https://www.zakon.hr/c/zakon/540881/nn-105-2025-%2823.7.2025.%29%2C-zakon-o-izmjenama-i-dopuni-zakona-o-obveznom-zdravstvenom-osiguranju))

\(1\) Naknada za troškove prijevoza iz članka 62. ovoga Zakona pripada
osiguranoj osobi u visini 0,025 % od proračunske osnovice po kilometru
za najkraću relaciju cestovnog prometa između adrese prebivališta
odnosno boravišta i adrese ugovornog subjekta Zavoda ili zdravstvene
ustanove kamo je upućena na liječenje u skladu s člankom 26. stavkom 3.
ovoga Zakona, adrese ugovornog isporučitelja pomagala odnosno adrese
ustrojstvene jedinice Zavoda kamo je pozvana radi ostvarivanja prava iz
obveznoga zdravstvenog osiguranja.

\(2\) Iznimno od stavka 1. ovoga članka, osigurana osoba kojoj je, zbog
zdravstvenog stanja rješenjem Zavoda o upućivanju na liječenje u
inozemstvo u skladu s člankom 26. stavkom 3. ovoga Zakona, a na osnovi
nalaza, mišljenja i ocjene nadležnog tijela vještačenja Zavoda, odobren
prijevoz zrakoplovom ima pravo na naknadu za troškove prijevoza u visini
najniže cijene zrakoplovne karte za ekonomsku klasu.

\(3\) Pravo na naknadu za troškove prijevoza osigurana osoba ostvaruje
na osnovi tiskanice putnog naloga koji izdaje izabrani doktor medicine
primarne zdravstvene zaštite ili izabrani doktor dentalne medicine
odnosno ovlašteni radnik Zavoda kada je osigurana osoba pozvana od
strane Zavoda radi ostvarivanja prava iz obveznoga zdravstvenog
osiguranja te na osnovi rješenja Zavoda o upućivanju na liječenje u
skladu s člankom 26. stavkom 3. ovoga Zakona.

\(4\) Pod mjestom iz članka 62. stavka 1. ovoga Zakona podrazumijeva se
grad odnosno naselje koje nije u sastavu grada, u skladu sa zakonom
kojim se uređuju područja županija, gradova i općina u Republici
Hrvatskoj.

\(5\) Pod mjestom iz stavka 4. ovoga članka iznimno se podrazumijeva i
naselje koje je u sastavu grada ako je od grada u čijem je sastavu
udaljeno 20 i više kilometara.

\(6\) Udaljenost iz stavka 1. ovoga članka utvrđuje se primjenom
Interaktivne karte Hrvatskog autokluba.

\(7\) Sadržaj i oblik tiskanice putnog naloga iz stavka 3. ovoga članka
utvrđuje općim aktom Zavod.

### V. OZLJEDA NA RADU I PROFESIONALNA BOLEST

Članak 66.

Ozljedom na radu prema ovome Zakonu smatra se:

1\. ozljeda izazvana neposrednim i kratkotrajnim mehaničkim, fizikalnim
ili kemijskim djelovanjem te ozljeda prouzročena naglim promjenama
položaja tijela, iznenadnim opterećenjem tijela ili drugim promjenama
fiziološkog stanja organizma, ako je uzročno vezana uz obavljanje
poslova, odnosno djelatnosti na osnovi koje je ozlijeđena osoba
osigurana u obveznom zdravstvenom osiguranju, kao i ozljeda nastala
tijekom obveznoga kondicijskog treninga vezanog uz održavanje
psihofizičke spremnosti za obavljanje određenih poslova, sukladno
posebnim propisima,

2\. bolest koja je nastala izravno i isključivo kao posljedica nesretnog
slučaja ili više sile za vrijeme rada, odnosno obavljanja djelatnosti
ili u vezi s obavljanjem te djelatnosti na osnovi koje je osigurana
osoba osigurana u obveznom zdravstvenom osiguranju,

3\. ozljeda nastala na način iz točke 1. ovoga članka koju osigurana
osoba zadobije na redovitom putu od stana do mjesta rada i obratno te na
putu poduzetom radi stupanja na posao koji joj je osiguran, odnosno na
posao na osnovi kojeg je osigurana u obveznom zdravstvenom osiguranju,

4\. ozljeda, odnosno bolest iz točaka 1. i 2. ovoga članka koja nastane
kod osigurane osobe u okolnostima iz članka 16. ovoga Zakona.

Članak 67.

Ozljedom na radu, u smislu ovoga Zakona, ne smatra se ozljeda, odnosno
bolest do koje je došlo zbog:

1\. skrivljenog, nesavjesnog ili neodgovornog ponašanja na radnome
mjestu, odnosno pri obavljanju djelatnosti, kao i na redovitom putu od
stana do mjesta rada i obrnuto (npr. tučnjava na radnom mjestu ili u
vremenu dnevnog odmora, namjerno nanošenje povrede sebi ili drugome,
obavljanje poslova pod utjecajem alkohola ili opojnih droga, upravljanje
vozilom pod utjecajem alkohola ili opojnih droga i sl.),

2\. aktivnosti koje nisu u vezi s obavljanjem radnih aktivnosti (npr.
radni odmor koji nije korišten u propisano vrijeme, radni odmor koji
nije korišten u cilju obnove psihofizičke i radne sposobnosti nužno
potrebne za nastavak radnog procesa, fizičke aktivnosti koje nisu u vezi
s radnim odnosom i sl.),

3\. namjernog nanošenja ozljede od strane druge osobe izazvanog osobnim
odnosom s osiguranom osobom koje se ne može dovesti u kontekst
radno-pravne aktivnosti,

4\. atake kronične bolesti,

5\. urođene ili stečene predispozicije zdravstvenog stanja koje mogu
imati za posljedicu bolest.

Članak 68.

\(1\) Profesionalne bolesti prema ovome Zakonu su bolesti izazvane dužim
neposrednim utjecajem procesa rada i uvjeta rada na određenim poslovima.

\(2\) Lista profesionalnih bolesti i poslova na kojima se te bolesti
javljaju i uvjeti pod kojima se smatraju profesionalnim bolestima
utvrđuju se posebnim zakonom.

Članak 69.

\(1\) Osiguranicima iz članka 7. stavka 1. točke 10. ovoga Zakona te
osiguranicima iz članka 7. stavka 1. točaka 13., 16., 17. i 19. ovoga
Zakona prava iz obveznoga zdravstvenog osiguranja osiguravaju se i u
slučaju profesionalne bolesti ako su bili izloženi fibrogenim prašinama
ili karcinogenima kao radnici kod pravnih ili fizičkih osoba s
registriranom djelatnošću u Republici Hrvatskoj.

\(2\) Osiguranicima iz stavka 1. ovoga članka, u okviru prava iz
obveznoga zdravstvenog osiguranja, osiguravaju se zdravstveni pregledi i
nakon prestanka rada u slučaju izloženosti fibrogenim prašinama ili
karcinogenima.

#### 1. Pravo na naknadu za pogrebne troškove

Članak 70. (NN [33/23](https://www.zakon.hr/cms.htm?id=56407))

\(1\) U slučaju smrti osiguranika iz članka 7. stavka 1. točaka 1. do
6., 8., 9., 20., 25. i 28. te osigurane osobe iz članka 16. i
osiguranika iz članka 69. ovoga Zakona, osigurava se pravo na naknadu za
pogrebne troškove ako je smrt osiguranika, odnosno osigurane osobe
neposredna posljedica priznate ozljede na radu, odnosno profesionalne
bolesti.

\(2\) Naknadu za pogrebne troškove u visini iznosa jedne proračunske
osnovice može ostvariti pravna ili fizička osoba koja je snosila
troškove pokopa osigurane osobe iz stavka 1. ovoga članka.

##### 2. Specifična zdravstvena zaštita

Članak 71. (NN [33/23](https://www.zakon.hr/cms.htm?id=56407))

Osiguranicima iz članka 7. stavka 1. točaka 1. do 6. te točaka 8., 9.,
20., 25. i 28. ovoga Zakona osiguravaju se mjere specifične zdravstvene
zaštite radnika koje provode doktori specijalisti medicine rada /
medicine rada i sporta, u skladu sa zakonom kojim se uređuje zdravstvena
zaštita i posebnim zakonima te pravilnicima donesenim na temelju tih
zakona.

### VI. FINANCIRANJE OBVEZNOGA ZDRAVSTVENOG OSIGURANJA

#### 1. Izvori sredstava

Članak 72. (NN [33/23](https://www.zakon.hr/cms.htm?id=56407))

\(1\) Prihodi obveznoga zdravstvenog osiguranja su:

1\. doprinosi za obvezno zdravstveno osiguranje,

2\. doprinosi za obvezno zdravstveno osiguranje za slučaj ozljede na
radu i profesionalne bolesti,

3\. doprinosi za obvezno zdravstveno osiguranje osoba iz članka 7.
stavka 1. točaka 13., 16., 17. i 19. te stavka 6. ovoga Zakona i članka
11. stavka 1. točke 3. te stavaka 2. i 3. ovoga Zakona koje se vode u
evidenciji nezaposlenih osoba prema zakonu kojim se uređuje tržište
rada,

4\. doprinosi za obvezno zdravstveno osiguranje osiguranih osoba kojima
je odlukom nadležnoga suda oduzeta sloboda iz članka 7. stavka 1. točke
27. ovoga Zakona,

5\. doprinosi za obvezno zdravstveno osiguranje drugih obveznika
plaćanja doprinosa utvrđenih ovim i drugim zakonom,

6\. posebni doprinos za korištenje zdravstvene zaštite u inozemstvu,

7\. prihodi iz državnog proračuna u skladu s člankom 82. ovoga Zakona,

8\. prihodi od sudjelovanja u troškovima zdravstvene zaštite osiguranih
osoba, odnosno njihovih osiguravatelja u dopunskom zdravstvenom
osiguranju,

9\. prihodi Zavoda od dividendi, kamata, financijskih ugovora i drugih
prihoda,

10\. prihodi od obveznoga osiguranja od automobilske odgovornosti.

\(2\) Prihod iz stavka 1. točke 10. ovoga članka uplaćuju društva za
osiguranje u visini od 5 % naplaćene funkcionalne premije osiguranja od
obveznoga osiguranja od automobilske odgovornosti na ime troškova za
zdravstvenu zaštitu koja je posljedica ozljeda prouzročenih od strane
vlasnika, odnosno korisnika osiguranoga motornog vozila.

\(3\) Društva za osiguranje obvezna su sredstva od prihoda iz stavka 1.
točke 10. ovoga članka u iznosu propisanom stavkom 2. ovoga članka
uplatiti do 10. u mjesecu za prethodni mjesec na ukupan iznos naplaćene
funkcionalne premije osiguranja od obveznoga osiguranja.

\(4\) Društva za osiguranje obvezna su Ministarstvu financija, Poreznoj
upravi podnijeti izvješće o obračunatim i uplaćenim mjesečnim sredstvima
od prihoda iz stavka 1. točke 10. ovoga članka do 15. u mjesecu za
prethodni mjesec.

\(5\) Nadzor nad provedbom ovoga Zakona u dijelu kojim se uređuje prihod
obveznoga zdravstvenog osiguranja po osnovi prihoda od obveznoga
osiguranja od automobilske odgovornosti provodi Ministarstvo financija,
Porezna uprava.

\(6\) Doprinosi i ostali prihodi obveznoga zdravstvenog osiguranja
utvrđeni u stavku 1. ovoga članka uplaćuju se u korist računa Zavoda i
prihod su Zavoda.

\(7\) Način plaćanja i izvješćivanja, kao i postupak nadzora nad
provedbom odredbi stavaka 3. i 4. ovoga članka utvrđuje pravilnikom
ministar nadležan za financije.

Članak 73.

Izdaci obveznoga zdravstvenog osiguranja obuhvaćaju izdatke za:

1\. zdravstvenu zaštitu iz obveznoga zdravstvenog osiguranja,

2\. specifičnu zdravstvenu zaštitu iz članka 71. ovoga Zakona,

3\. naknade plaća za vrijeme privremene nesposobnosti,

4\. novčane naknade zbog nemogućnosti obavljanja poslova na temelju
kojih se ostvaruju primici od kojih se utvrđuje drugi dohodak sukladno
propisima o doprinosima za obvezna osiguranja,

5\. naknade za troškove prijevoza u vezi s korištenjem zdravstvene
zaštite iz obveznoga zdravstvenog osiguranja,

6\. naknade za troškove smještaja iz članka 36. stavka 1. točke 4. ovoga
Zakona,

7\. naknade za pogrebne troškove iz članka 70. ovoga Zakona,

8\. provedbu obveznoga zdravstvenog osiguranja,

9\. rad tijela upravljanja Zavodom,

10\. ostale izdatke.

Članak 74.

Izdaci obveznoga zdravstvenog osiguranja u jednoj kalendarskoj godini
pokrivaju se prihodima u istoj kalendarskoj godini.

#### 2. Doprinosi i obveznici doprinosa

Članak 75.

\(1\) Osnovice i stope, način obračuna i rokovi plaćanja, visina, te
obveznici obračunavanja i plaćanja doprinosa za obvezno zdravstveno
osiguranje i obvezno zdravstveno osiguranje za slučaj ozljede na radu i
profesionalne bolesti uređuju se posebnim zakonom, ako ovim Zakonom nije
drukčije propisano.

\(2\) Porezna uprava obvezna je do 20. dana u mjesecu za prethodni
mjesec dostaviti Zavodu sve evidencije koje se odnose na uplatu
doprinosa i ostalih prihoda obveznoga zdravstvenog osiguranja i
obveznoga zdravstvenog osiguranja za slučaj ozljede na radu i
profesionalne bolesti za koje je nadležna i za koje vodi evidenciju.

\(3\) Stope doprinosa za obvezno zdravstveno osiguranje i obvezno
zdravstveno osiguranje za slučaj ozljede na radu i profesionalne
bolesti, a prema podacima Zavoda, utvrđuju se na način da se očekivanim
prihodima od doprinosa i drugim prihodima pokriju očekivani izdaci.

Članak 76.

Ako ovim ili posebnim zakonom nije drukčije propisano, osnovice, način
obračuna i plaćanja, visinu, te obveznike obračunavanja i plaćanja
doprinosa za obvezno zdravstveno osiguranje i obvezno zdravstveno
osiguranje za slučaj ozljede na radu i profesionalne bolesti utvrdit će
općim aktom Zavod.

Članak 77.

Sredstva za obvezno zdravstveno osiguranje članova obitelji osiguranika
iz članka 10. ovoga Zakona, osiguravaju se iz istih izvora sredstava iz
kojih se osiguravaju sredstva za obvezno zdravstveno osiguranje
osiguranika, osim ako ovim Zakonom ili posebnim zakonom nije drukčije
propisano.

Članak 78.

Poljoprivrednik iz članka 7. stavka 1. točke 7. ovoga Zakona koji je
navršio 65 godina života oslobađa se plaćanja doprinosa za obvezno
zdravstveno osiguranje ako ispunjava uvjete koje pravilnikom utvrđuje
ministar nadležan za zdravlje, uz suglasnost ministra nadležnog za
poslove socijalne skrbi.

Članak 79.

\(1\) Obveznici plaćanja posebnog doprinosa za korištenje zdravstvene
zaštite u inozemstvu utvrđeni prema posebnom zakonu mogu biti oslobođeni
plaćanja tog doprinosa za osiguranika koji nije osiguran kod nositelja
zdravstvenog osiguranja u zemlji rada pod uvjetom da djelatnost
obavljaju u trećoj državi s kojom Republika Hrvatska nema zaključen
međunarodni ugovor ili je međunarodnim ugovorom drukčije određeno, ako
su zdravstvenu zaštitu u zemlji rada osigurali o svojem trošku.

\(2\) Na zahtjev obveznika uplate doprinosa iz stavka 1. ovoga članka
oslobađanje plaćanja doprinosa utvrđuje Zavod rješenjem.

\(3\) Osigurana osoba koja po privatnom poslu putuje u treće države s
kojima Republika Hrvatska nema sklopljen međunarodni ugovor ili
sklopljenim međunarodnim ugovorom nije uređeno pitanje zdravstvene
zaštite, može podnijeti Zavodu prijavu boravka u trećoj državi te
uplatiti poseban doprinos za korištenje zdravstvene zaštite u trećim
državama na teret sredstava Zavoda.

\(4\) Osigurana osoba iz stavka 3. ovoga članka koja ne podnese Zavodu
prijavu boravka u trećoj državi i prethodno ne uplati poseban doprinos
za korištenje zdravstvene zaštite u trećoj državi za sve vrijeme
planiranog boravka u trećoj državi, ako općim aktom Zavoda nije drukčije
propisano, nema pravo na teret sredstava obveznoga zdravstvenog
osiguranja ostvariti naknadu troškova te zdravstvene zaštite.

\(5\) Osnovicu i stopu te način obračuna i uplate posebnog doprinosa za
korištenje zdravstvene zaštite u trećoj državi za osigurane osobe koje
po privatnom poslu borave u trećoj državi utvrđuje Zavod općim aktom,
ako posebnim zakonom nije drugačije utvrđeno.

Članak 80.

\(1\) Radi utvrđivanja točnosti podataka i činjenica o kojima ovisi
ostvarivanje prava iz obveznoga zdravstvenog osiguranja Zavod ima pravo
kontrole poslovnih knjiga, financijske dokumentacije i drugih evidencija
obveznika uplate doprinosa.

\(2\) Porezna uprava, Središnji registar osiguranika, tijela državne
vlasti i druga nadležna tijela obvezni su Zavodu dostavljati podatke
kojima raspolažu i o kojima vode službene evidencije potrebne za
ostvarivanje prava iz obveznoga zdravstvenog osiguranja.

\(3\) Ako Zavod u postupku provjere iz stavka 1. ovoga članka utvrdi
nepravilnosti, o tome sastavlja zapisnik koji dostavlja Poreznoj upravi
na nadležno postupanje utvrđeno propisom ministra nadležnog za
financije.

\(4\) Način kontrole iz stavka 1. ovoga članka utvrđuje Zavod općim
aktom.

Članak 81.

\(1\) Osiguranicima iz članka 7. stavka 1. točaka 3., 4., 6., 7., 8. i
9. ovoga Zakona, korisnicima mirovine i invalidnine koji to pravo
ostvaruju isključivo od stranog nositelja mirovinskog i invalidskog
osiguranja iz članka 7. stavka 1. točke 12. ovoga Zakona, osiguranicima
iz članka 13. ovoga Zakona te drugim osiguranicima osiguranim na obvezno
zdravstveno osiguranje sukladno posebnom zakonu -- obveznicima
obračunavanja i plaćanja doprinosa za obvezno zdravstveno osiguranje, a
koji nisu uplatili doprinos za najmanje 30 dana prava iz obveznoga
zdravstvenog osiguranja ograničavaju se na pravo na hitnu medicinsku
pomoć.

\(2\) Pod hitnom medicinskom pomoći podrazumijeva se pružanje
dijagnostičkih i terapijskih postupaka koji su nužni u otklanjanju
neposredne opasnosti za život i zdravlje.

\(3\) Puni opseg prava iz stavka 1. ovoga članka uspostavlja se
unaprijed, od dana podmirenja dužnog iznosa doprinosa s pripadajućim
kamatama.

#### 3. Osiguranje sredstava u državnom proračunu

Članak 82.

\(1\) Republika Hrvatska osigurava u državnom proračunu posebna sredstva
za prava iz obveznoga zdravstvenog osiguranja, i to za:

1\. sredstva za naknadu plaće za vrijeme privremene nesposobnosti iz
članka 39. točaka 9. i 11. i članka 52. stavka 2. ovoga Zakona,

2\. troškove zdravstvene zaštite za:

a\. osiguranike iz članka 7. stavka 1. točaka 13., 16., 17. i 19. i
stavka 6. te članka 11. stavka 1. točke 3. te stavaka 2. i 3. ovoga
Zakona za koje se doprinos ne uplaćuje u skladu s člankom 72. stavkom 1.
točkom 3. ovoga Zakona te za osiguranike iz članka 7. stavka 1. točaka
14., 15., 18., 20., 21., 25., 26., 28. i 29. ovoga Zakona,

b\. osigurane osobe iz članka 15. ovoga Zakona,

c\. osigurane osobe iz članka 78. ovoga Zakona,

d\. preventivnu i specifičnu zdravstvenu zaštitu školske djece i
studenata,

e\. preventivnu zdravstvena zaštita osiguranih osoba starijih od 65
godina života,

f\. preventivnu zdravstvena zaštita osiguranih osoba s invaliditetom iz
registra utvrđenog posebnim propisom,

g\. razliku u troškovima organizacije primarne zdravstvene zaštite iznad
propisanih normativa izazvane demografskim karakteristikama (otoci,
gustoća naseljenosti),

h\. razliku u troškovima zdravstvene zaštite koja se ugovara i plaća
prema broju stanovnika, a ne prema broju osiguranih osoba (hitna
medicina, patronažna zdravstvena zaštita, higijensko-epidemiološka
zdravstvena zaštita),

i\. provođenje zdravstvene zaštite osnovom međunarodnih ugovora o
socijalnom osiguranju.

\(2\) Sredstva iz stavka 1. ovoga članka uplaćuju se na račun Zavoda do
10. dana u mjesecu za prethodni mjesec i prihod su Zavoda.

\(3\) Iznimno od stavka 1. ovoga članka, Republika Hrvatska osigurat će
dodatna sredstva u državnom proračunu za pokriće prava iz obveznoga
zdravstvenog osiguranja, sukladno potrebama i u skladu s fiskalnim
mogućnostima.

\(4\) Opći akt kojim se utvrđuju način i elementi za izračun prava iz
obveznoga zdravstvenog osiguranja iz stavka 1. ovoga članka donosi
Zavod, uz prethodnu suglasnost ministra nadležnog za zdravstvo i uz
prethodnu suglasnost ministra nadležnog za financije.

Članak 83.

Zavod ima poslovne fondove za:

1\. prava iz obveznoga zdravstvenog osiguranja,

2\. prava iz obveznoga zdravstvenog osiguranja za slučaj ozljede na radu
i profesionalne bolesti,

3\. dopunsko zdravstveno osiguranje sukladno posebnom zakonu,

4\. dodatno zdravstveno osiguranje sukladno posebnom zakonu.

Članak 84.

\(1\) Zavod ima pričuvu za provedbu prava iz obveznoga zdravstvenog
osiguranja.

\(2\) Ako se po završnom računu utvrdi višak prihoda, taj se višak unosi
u pričuvu izdvajanjem najmanje 50% viška prihoda.

\(3\) Nadzor nad korištenjem pričuve obavlja Upravno vijeće Zavoda.

Članak 85.

\(1\) Pričuva iz članka 84. ovoga Zakona može iznositi najviše jednu
dvanaestinu planiranih rashoda u tekućoj godini za provedbu utvrđenog
opsega prava iz obveznoga zdravstvenog osiguranja.

\(2\) Tijekom godine pričuva se može koristiti kao obrtno sredstvo za
podmirivanje tekućih obveza Zavoda te kao pozajmica uz obvezu vraćanja
najkasnije do kraja iduće godine uz kamatu.

\(3\) Pričuva služi za pokrivanje viška rashoda nad prihodima i sanaciju
gubitaka Zavoda.

Članak 86. (NN
[105/25](https://www.zakon.hr/c/zakon/540881/nn-105-2025-%2823.7.2025.%29%2C-zakon-o-izmjenama-i-dopuni-zakona-o-obveznom-zdravstvenom-osiguranju))

U svrhu osiguravanja podataka potrebnih za provođenje obveznoga
zdravstvenog osiguranja te nadzora nad ostvarivanjem prava iz obveznoga
zdravstvenog osiguranja u Zavodu se vode evidencije u elektroničkom
obliku.

### VII. ODNOS ZAVODA I ZDRAVSTVENIH USTANOVA, ZDRAVSTVENIH RADNIKA U PRIVATNOJ PRAKSI I ISPORUČITELJA POMAGALA

#### 1. Ugovaranje zdravstvene zaštite

Članak 87.

\(1\) Zavod općim aktom uz suglasnost ministra nadležnog za zdravlje, po
prethodno pribavljenom mišljenju nadležnih komora, u skladu s utvrđenim
opsegom prava na zdravstvenu zaštitu iz članaka 19., 20. i 23. ovoga
Zakona te s utvrđenim standardima i normativima zdravstvene zaštite iz
obveznoga zdravstvenog osiguranja sukladno članku 33. ovoga Zakona,
utvrđuje način provođenja zdravstvene zaštite, elemente i kriterije za
raspisivanje natječaja i osnove za sklapanje ugovora sa zdravstvenim
ustanovama i privatnim zdravstvenim radnicima koji su uključeni u mrežu
javne zdravstvene službe, mrežu hitne medicine i mrežu ugovornih
subjekata medicine rada, punu cijenu pojedine zdravstvene usluge iz
obveznoga zdravstvenog osiguranja, maksimalni godišnji iznos sredstava
za provođenje ugovorene bolničke zdravstvene zaštite te način i rokove
plaćanja računa za pruženu zdravstvenu zaštitu iz obveznoga zdravstvenog
osiguranja.

\(2\) Zavod općim aktom uz suglasnost ministra nadležnog za zdravlje, u
skladu s utvrđenim opsegom prava na zdravstvenu zaštitu iz članaka 19.,
20. i 22. ovoga Zakona, te utvrđenim standardom prava na ortopedska i
druga pomagala sukladno općem aktu Zavoda, utvrđuje osnove za sklapanje
ugovora s isporučiteljima ortopedskih i drugih pomagala koji ispunjavaju
uvjete za proizvodnju, odnosno isporuku pomagala sukladno posebnom
zakonu te cijene pomagala, način i rokove plaćanja računa za isporučena
pomagala.

\(3\) Općim aktom iz stavaka 1. i 2. ovoga članka obvezno se utvrđuje
početak i kraj ugovornog razdoblja za koje se raspisuje natječaj za
prikupljanje ponuda za sklapanje ugovora o provođenju zdravstvene
zaštite iz obveznoga zdravstvenog osiguranja.

Članak 87.a (NN [33/23](https://www.zakon.hr/cms.htm?id=56407))

\(1\) Zavod općim aktom utvrđuje cijene usluga zdravstvene zaštite iz
obveznoga zdravstvenog osiguranja najmanje jednom u pet godina, a
revidira ih najmanje jednom godišnje.

\(2\) Prilikom utvrđivanja rokova za plaćanje računa ugovornim
subjektima Zavoda za pruženu zdravstvenu zaštitu primjenjuje se zakon
kojim se uređuje financijsko poslovanje i predstečajna nagodba.

Članak 88. (NN
[105/25](https://www.zakon.hr/c/zakon/540881/nn-105-2025-%2823.7.2025.%29%2C-zakon-o-izmjenama-i-dopuni-zakona-o-obveznom-zdravstvenom-osiguranju))

\(1\) Sukladno aktu iz članka 87. stavka 1. ovoga Zakona, Zavod u skladu
s utvrđenim potrebama za popunu mreže javne zdravstvene službe, mreže
hitne medicine i mreže ugovornih subjekata medicine rada, u pravilu
svake treće godine, ako općim aktom iz članka 87. stavka 1. ovoga Zakona
nije drukčije određeno, objavljuje natječaj odnosno poziv na dostavu
dokumentacije za sklapanje ugovora sa zdravstvenim ustanovama i
privatnim zdravstvenim radnicima za provođenje zdravstvene zaštite iz
obveznoga zdravstvenog osiguranja u zdravstvenim djelatnostima na
primarnoj, sekundarnoj i tercijarnoj razini zdravstvene djelatnosti te
na razini zdravstvenih zavoda, ako posebnim zakonom nije drukčije
utvrđeno.

\(2\) Sukladno aktu iz članka 87. stavka 2. ovoga Zakona, Zavod u
pravilu svake treće godine, ako općim aktom iz članka 87. stavka 2.
ovoga Zakona nije drukčije određeno, objavljuje poziv na dostavu ponuda
za sklapanje ugovora s isporučiteljima ortopedskih i drugih pomagala.

\(3\) Na temelju ponuda za provođenje zdravstvene zaštite prema
objavljenom natječaju i pozivu iz stavaka 1. i 2. ovoga članka Zavod, uz
prethodnu suglasnost ministra nadležnog za zdravstvo, donosi odluku o
izboru najpovoljnijih ponuditelja.

\(4\) Ponuditelj čija ponuda na natječaj iz stavka 1. ovoga članka nije
prihvaćena ima pravo uložiti žalbu ministru nadležnom za zdravstvo u
roku od 15 dana od dana zaprimanja obavijesti o neprihvaćanju ponude.

\(5\) O žalbi iz stavka 4. ovoga članka odlučuje se rješenjem protiv
kojega se može pokrenuti upravni spor.

Članak 88.a (NN [33/23](https://www.zakon.hr/cms.htm?id=56407))

\(1\) Iznimno od članka 88. stavka 1. ovoga Zakona, ako se na temelju
praćenja listi čekanja utvrdi značajno produženje čekanja na određene
zdravstvene usluge iz obveznoga zdravstvenog osiguranja, Zavod može, na
zahtjev ministarstva nadležnog za zdravstvo, raspisati natječaj u skladu
s općim aktom iz članka 87. stavka 1. ovoga Zakona i ugovoriti
provođenje tih zdravstvenih usluga s pojedinim zdravstvenim ustanovama i
privatnim zdravstvenim radnicima.

\(2\) Odredbe članka 88. stavaka 3., 4. i 5. te članaka 89. do 92. ovoga
Zakona odgovarajuće se primjenjuju i na postupke iz stavka 1. ovoga
članka.

Članak 89.

Sukladno odluci iz članka 88. stavka 3. ovoga Zakona, odnosno sukladno
rješenju iz članka 88. stavka 5. ovoga Zakona, kojim je usvojena žalba i
prihvaćena ponuda, Zavod sklapa ugovore za provođenje utvrđenog opsega
prava na zdravstvenu zaštitu iz članka 87. stavaka 1. i 2. ovoga Zakona.

Članak 90.

\(1\) Ugovorom iz članka 89. ovoga Zakona određuje se vrsta, opseg i
kvaliteta zdravstvene zaštite iz obveznoga zdravstvenog osiguranja prema
standardima i normativima za pojedine djelatnosti, rokovi u kojima se
ugovorena zdravstvena zaštita mora pružiti osiguranoj osobi na
primarnoj, sekundarnoj i tercijarnoj razini zdravstvene djelatnosti te
na razini zdravstvenih zavoda u skladu s pravilnikom ministra nadležnog
za zdravlje o određivanju medicinski opravdanog roka u kojem se mora
pružiti potrebna zdravstvena zaštita, cijene po kojima ugovorni subjekt
Zavoda ispostavlja račune za ugovorenu i pruženu zdravstvenu zaštitu iz
obveznoga zdravstvenog osiguranja, način obračuna, rokovi ispostavljanja
računa i rokovi plaćanja računa za pruženu zdravstvenu zaštitu, nadzor
nad izvršavanjem ugovornih obveza, ugovorne kazne i druge mjere zbog
neizvršavanja ugovornih obveza, uvjeti pod kojima dolazi do raskida
ugovora, kao i druga međusobna prava i obveze ugovornih strana.

\(2\) Odredbe stavka 1. ovoga članka na odgovarajući način primjenjuju
se i na ugovor o isporuci ortopedskih i drugih pomagala.

Članak 91.

Ugovori iz članka 89. ovoga Zakona sklapaju se najkasnije u roku od 60
dana od dana stupanja na snagu odluke iz članka 88. stavka 3. ovoga
Zakona, odnosno u roku od 60 dana od dana kada je rješenje iz članka 88.
stavka 5. ovoga Zakona postalo izvršno.

Članak 92.

Ugovori iz članka 89. ovoga Zakona sklapaju se unaprijed, a vrijede
najduže do isteka roka utvrđenog člankom 91. ovoga Zakona.

Članak 93.

Ravnatelj ugovorne zdravstvene ustanove, odnosno ugovorni zdravstveni
radnik privatne prakse te voditelj ustrojstvene jedinice u zdravstvenoj
ustanovi, svatko iz svoje nadležnosti, obvezni su u okviru ugovorenih
sredstava osigurati osiguranim osobama zdravstvenu zaštitu koju su sa
Zavodom ugovorili te odgovaraju za nenamjensko trošenje sredstava
osiguranih za provođenje zdravstvene zaštite iz obveznoga zdravstvenog
osiguranja.

#### 2. Nadzor nad izvršavanjem ugovornih obveza ugovornih subjekata Zavoda

Članak 94.

\(1\) Tijekom ugovornog razdoblja Zavod je obvezan kontinuirano
nadzirati izvršavanje ugovornih obveza zdravstvenih ustanova, privatnih
zdravstvenih radnika i ugovornih isporučitelja pomagala.

\(2\) Nadzor iz stavka 1. ovoga članka provodi se sukladno odredbama
ovoga Zakona i općih akata Zavoda:

1\. pregledom i provjerom financijske, medicinske i druge dokumentacije
u zdravstvenoj ustanovi i kod privatnog zdravstvenog radnika, odnosno
ugovornog isporučitelja pomagala,

2\. pregledom i provjerom dostavljene dokumentacije u ustrojstvenim
jedinicama Zavoda.

\(3\) Postupkom nadzora iz stavka 1. ovoga članka posebno se nadzire da
li izabrani doktor medicine, odnosno dentalne medicine, zdravstveni
radnik zaposlenik zdravstvene ustanove ili privatni zdravstveni radnik:

1\. provodi mjere zdravstvene zaštite iz obveznoga zdravstvenog
osiguranja na svojoj razini zdravstvene djelatnosti utvrđene opsegom
prava na zdravstvenu zaštitu iz članaka 19., 20., 22. i 23. ovoga
Zakona,

2\. primjenjuje pravila struke, a kod propisivanja terapije preporuke
glede farmakoterapije, kliničke smjernice te načela farmakoekonomike
vodeći računa o interakcijama i kontraindikacijama za pojedini slučaj,

3\. postupa protivno odredbama ovoga Zakona, Zakona o zdravstvenoj
zaštiti, drugih zakona, posebnih propisa, podzakonskih akata te općih
akata Zavoda,

4\. namjenski koristi sredstva ostvarena temeljem ugovora sa Zavodom o
provođenju zdravstvene zaštite iz obveznoga zdravstvenog osiguranja,

5\. utvrđuje privremenu nesposobnost osiguranika sukladno odredbama
članka 46. ovoga Zakona, odnosno da li se prilikom utvrđivanja dijagnoza
bolesti osiguranika pridržava odredbe članka 52. stavka 1. Zakona.

\(4\) Ako se kontrolom iz stavka 3. točaka 4. i 5. ovoga članka utvrdi
da ugovorni subjekt Zavoda nenamjenski koristi sredstva ostvarena za
provođenje zdravstvene zaštite iz obveznoga zdravstvenog osiguranja,
odnosno da izabrani doktor utvrđuje privremenu nesposobnost osiguranika
protivno odredbama članka 46. ovoga Zakona, kao i da mijenjanjem
dijagnoza bolesti osiguranika te neopravdanim zaključivanjem privremene
nesposobnosti postupa protivno odredbama članka 52. ovoga Zakona radi
izbjegavanja primjene stavka 2. istog članka Zakona, Zavod može
pokrenuti postupak raskida ugovora s tim ugovornim subjektom.

Članak 95.

Radi provedbe nadzora nad izvršavanjem ugovornih obveza, ugovorni
subjekti Zavoda obvezni su dostavljati izvješća o poslovanju sukladno
općem aktu Zavoda iz članka 87. ovoga Zakona.

Članak 96.

Način provođenja nadzora nad izvršavanjem ugovornih obveza zdravstvenih
ustanova i privatnih zdravstvenih radnika te ugovornih isporučitelja
pomagala Zavod će utvrditi posebnim aktom, odnosno samim ugovorom.

### VIII. HRVATSKI ZAVOD ZA ZDRAVSTVENO OSIGURANJE

Članak 97.

\(1\) Poslove provedbe prava iz obveznoga zdravstvenog osiguranja
utvrđena ovim Zakonom obavlja Hrvatski zavod za zdravstveno osiguranje.

\(2\) Zavod jest javna ustanova na koju se primjenjuju propisi o
ustanovama, ako ovim Zakonom nije drukčije utvrđeno.

\(3\) Zavod ima svojstvo pravne osobe s pravima, obvezama te
odgovornošću utvrđenom ovim Zakonom i Statutom.

\(4\) U rješavanju o pravima i obvezama osiguranih osoba iz obveznoga
zdravstvenog osiguranja Zavod ima javne ovlasti.

\(5\) Sjedište Zavoda je u Zagrebu.

Članak 98.

\(1\) U provedbi prava iz obveznoga zdravstvenog osiguranja Zavod
obavlja osobito sljedeće poslove:

1\. provodi politiku razvoja i unapređivanja zdravstvene zaštite iz
obveznoga zdravstvenog osiguranja,

2\. obavlja poslove u vezi s ostvarivanjem prava osiguranih osoba, brine
se o zakonitom ostvarivanju tih prava te im pruža stručnu pomoć u
ostvarivanju prava i zaštiti njihovih interesa,

3\. planira novčana sredstva obveznoga zdravstvenog osiguranja te plaća
usluge ugovornim subjektima Zavoda na temelju ispostavljenih računa i
povijesti bolesti, otpusnih pisama, odnosno druge odgovarajuće
dokumentacije,

4\. predlaže ministru nadležnom za zdravlje opseg prava na zdravstvenu
zaštitu iz članaka 19., 20., 22. i 23. ovoga Zakona,

5\. daje prijedlog ministru nadležnom za zdravlje za izradu plana i
programa mjera zdravstvene zaštite iz obveznoga zdravstvenog osiguranja
te plana i programa mjera specifične zdravstvene zaštite,

6\. daje mišljenje osnivaču zdravstvene ustanove o opravdanosti
osnivanja zdravstvene ustanove u mreži javne zdravstvene službe te daje
mišljenje zdravstvenom radniku o opravdanosti osnivanja privatne prakse
u mreži javne zdravstvene službe,

7\. obavlja poslove ugovaranja s provoditeljima zdravstvene zaštite,

8\. utvrđuje cijenu zdravstvene zaštite u ukupnom iznosu za punu
vrijednost pojedine zdravstvene usluge iz obveznoga zdravstvenog
osiguranja, uz suglasnost ministra nadležnog za zdravlje,

9\. osigurava provedbu propisa Europske unije i međunarodnih ugovora u
dijelu koji se odnosi na obvezno zdravstveno osiguranje,

10\. obavlja nadzor nad ispunjavanjem ugovornih obveza ugovornih
subjekata Zavoda sukladno ovome Zakonu, propisima donesenim na temelju
ovoga Zakona, općim aktima Zavoda i sklopljenom ugovoru,

11\. provodi istraživanja, statističke obrade i izrađuje izvješća u vezi
ostvarivanja prava iz obveznoga zdravstvenog osiguranja,

12\. uređuje ostala pitanja vezana uz ostvarivanje prava iz obveznoga
zdravstvenog osiguranja.

\(2\) Uz poslove iz stavka 1. ovoga članka Zavod obavlja i pojedine
poslove vezane uz održavanje informacijskog sustava za potrebe
provođenja zdravstvene zaštite prema posebnom nalogu ministra nadležnog
za zdravlje.

Članak 98.a (NN [33/23](https://www.zakon.hr/cms.htm?id=56407))

\(1\) U obavljanju poslova iz članka 98. ovoga Zakona Zavod prikuplja i
dalje obrađuje osobne podatke osiguranih osoba nužne za primjenu ovoga
Zakona.

\(2\) Osobni podaci osiguranih osoba prikupljaju se samo u opsegu koji
je nužan radi ostvarivanja prava i utvrđivanja obveza iz ovoga Zakona,
kao i izvršavanja zadaća od javnog interesa ili javnih ovlasti Zavoda
koje proizlaze iz ovoga Zakona.

\(3\) Razmjena osobnih podataka s drugim tijelima javne vlasti, kao i
ugovornim subjektima obavlja se isključivo u svrhu utvrđivanja prava i
obveza osiguranih osoba u skladu s ovim Zakonom i drugim propisima, a
mora biti nužna i proporcionalna svrsi za koju se obavlja.

\(4\) Zavod može odbiti zahtjev drugog tijela javne vlasti, kao i
ugovornih subjekata za dostavu osobnih podataka osigurane osobe ako nije
sukladan Uredbi (EU) 2016/679 Europskog parlamenta i Vijeća od 27.
travnja 2016. o zaštiti pojedinaca u vezi s obradom osobnih podataka i o
slobodnom kretanju takvih podataka te o stavljanju izvan snage Direktive
95/46/EZ (Opća uredba o zaštiti podataka) (SL L 119, 4. 5. 2016., u
daljnjem tekstu: Uredba 679/2016) i drugim propisima kojima je uređena
zaštita osobnih podataka.

\(5\) Osobni podaci osiguranih osoba koje Zavod prikuplja i dalje
obrađuje u provedbi odredbi ovoga Zakona predstavljaju službenu tajnu.

#### 1. Ustrojstvo Hrvatskog zavoda za zdravstveno osiguranje

Članak 99. (NN [33/23](https://www.zakon.hr/cms.htm?id=56407))

\(1\) Zavod obavlja poslove iz svoje djelatnosti putem središnje
ustrojstvene jedinice i područnih ustrojstvenih jedinica.

\(2\) Djelokrug i područja rada ustrojstvenih jedinica Zavoda, njezini
nazivi, kao i druga pitanja značajna za obavljanje poslova u Zavodu
uređuju se statutom Zavoda.

Članak 100. (NN [33/23](https://www.zakon.hr/cms.htm?id=56407))

Brisan.

Članak 101. (NN [33/23](https://www.zakon.hr/cms.htm?id=56407))

Brisan.

#### 2. Tijela Zavoda

Članak 102.

\(1\) Zavodom upravlja Upravno vijeće.

\(2\) Upravno vijeće čini devet članova, koje imenuje Vlada Republike
Hrvatske na prijedlog ministra nadležnog za zdravlje, i to:

a\) 2 predstavnika osiguranih osoba Zavoda,

b\) 2 predstavnika pružatelja zdravstvenih usluga -- zdravstvena
radnika,

c\) 3 predstavnika Gospodarsko-socijalnog vijeća,

d\) 1 predstavnik ministarstva nadležnog za zdravlje,

e\) 1 predstavnik radnika Zavoda, imenovan ili izabran u skladu s
propisima o radu.

\(3\) Predsjednika Upravnog vijeća biraju članovi Upravnog vijeća.

\(4\) Mandat članova Upravnog vijeća traje četiri godine.

\(5\) Upravno vijeće donosi odluke natpolovičnom većinom od ukupnog
broja članova.

\(6\) Djelokrug, ovlasti i odgovornosti Upravnog vijeća utvrđuju se
statutom.

Članak 103.

\(1\) Upravno vijeće Zavoda obavlja sljedeće poslove:

1\. donosi statut Zavoda,

2\. donosi financijski plan i završni račun Zavoda,

3\. donosi mjere za uravnoteženje prihoda i rashoda kada je u poslovanju
Zavoda u tromjesečnom razdoblju iskazan višak rashoda nad prihodima,

4\. donosi odluke i opće akte, te obavlja i druge poslove određene ovim
Zakonom i statutom Zavoda.

\(2\) Na statut Zavoda suglasnost daje Vlada Republike Hrvatske.

Članak 104. (NN [33/23](https://www.zakon.hr/cms.htm?id=56407))

\(1\) Statutom Zavoda utvrđuje se osobito: ustrojstvo Zavoda, djelokrug
ustrojstvenih jedinica, nazivi unutarnjih ustrojstvenih jedinica, prava,
obveze i odgovornosti tijela Zavoda, javnost rada Zavoda i njegovih
tijela, način obavljanja administrativno-stručnih i drugih poslova, kao
i druga pitanja od značenja za rad Zavoda.

\(2\) Statut i opći akti Zavoda kojima se uređuju prava i obveze
osiguranih osoba iz obveznoga zdravstvenog osiguranja objavljuju se u
»Narodnim novinama«, osim ako ovim Zakonom nije drukčije propisano.

Članak 105. (NN [33/23](https://www.zakon.hr/cms.htm?id=56407))

\(1\) Radom Zavoda rukovodi ravnatelj.

\(2\) Ravnatelj mora imati završen diplomski sveučilišni studij pravnog,
ekonomskog ili zdravstvenog usmjerenja i najmanje pet godina radnog
iskustva na poslovima upravljanja na temelju stečenoga akademskog naziva
propisanog za ravnatelja.

\(3\) Ravnatelj Zavoda ima zamjenika i pomoćnike.

Članak 106. (NN [33/23](https://www.zakon.hr/cms.htm?id=56407))

\(1\) Ravnatelja Zavoda na prijedlog ministra nadležnog za zdravstvo
imenuje i razrješuje Vlada Republike Hrvatske.

\(2\) Ravnatelj Zavoda imenuje se na temelju javnog natječaja koji
raspisuje Zavod na vrijeme od četiri godine.

\(3\) Odluku o raspisivanju javnog natječaja iz stavka 2. ovoga članka u
skladu sa zakonom kojim se uređuju ustanove donosi Upravno vijeće
Zavoda, a postupak odabira kandidata za ravnatelja provodi ministarstvo
nadležno za zdravstvo.

Članak 107.

\(1\) Ravnatelj Zavoda odgovoran je za financijsko poslovanje Zavoda.

\(2\) Ravnatelj Zavoda odgovoran je za uravnoteženost rashoda s
prihodima Zavoda te je obvezan ministru nadležnom za zdravlje i ministru
nadležnom za financije dostavljati tromjesečno izvješće o financijskom
poslovanju Zavoda.

Članak 108.

\(1\) Ravnatelj Zavoda može biti razriješen i prije isteka vremena na
koje je imenovan.

\(2\) Prijedlog za razrješenje ravnatelja prije isteka vremena na koje
je imenovan Vladi Republike Hrvatske može podnijeti najmanje jedna
trećina članova Upravnog vijeća i ministar nadležan za zdravlje.

Članak 109.

\(1\) Upravno vijeće Zavoda je dužno predložiti ministru nadležnom za
zdravlje i Vladi Republike Hrvatske razrješenje ravnatelja i prije
isteka mandata za koji je izabran ako:

1\. ravnatelj to osobno zahtijeva,

2\. nastane neki od razloga koji po posebnim propisima ili propisima
kojima se uređuju radni odnosi dovode do prestanka ugovora o radu,

3\. je u poslovanju Zavoda u šestomjesečnom razdoblju iskazan višak
rashoda nad prihodima,

4\. svojim nesavjesnim ili nezakonitim radom prouzroči Zavodu veću
štetu, zanemaruje ili nemarno obavlja svoju dužnost tako da su nastale
ili mogu nastati veće smetnje u obavljanju djelatnosti Zavoda, u svojem
radu krši odredbe ovoga Zakona i propisa donesenih temeljem ovoga
Zakona, drugih zakonskih i pod zakonskih propisa te općih akata Zavoda
ili neopravdano ne izvršava odluke Upravnog vijeća Zavoda, odnosno
postupa u suprotnosti s njima.

\(2\) Upravno vijeće Zavoda mora prije donošenja odluke o prijedlogu za
razrješenje obavijestiti ravnatelja o razlozima za razrješenje i dati mu
mogućnost da se o njima pisano izjasni.

Članak 110. (NN [33/23](https://www.zakon.hr/cms.htm?id=56407),
[105/25](https://www.zakon.hr/c/zakon/540881/nn-105-2025-%2823.7.2025.%29%2C-zakon-o-izmjenama-i-dopuni-zakona-o-obveznom-zdravstvenom-osiguranju))

\(1\) Zamjenik ravnatelja Zavoda mora imati završen diplomski
sveučilišni studij pravnog, ekonomskog ili zdravstvenog usmjerenja i
najmanje pet godina radnog iskustva na poslovima upravljanja na temelju
stečenoga akademskog naziva.

\(2\) Zamjenika ravnatelja Zavoda na prijedlog ministra nadležnog za
zdravstvo imenuje i razrješuje Vlada Republike Hrvatske.

\(3\) Zamjenik ravnatelja Zavoda imenuje se na temelju javnog natječaja
koji raspisuje Zavod na vrijeme od četiri godine.

\(4\) Odluku o raspisivanju javnog natječaja iz stavka 3. ovoga članka u
skladu sa zakonom kojim se uređuju ustanove donosi Upravno vijeće
Zavoda, a postupak odabira kandidata za zamjenika ravnatelja provodi
ministarstvo nadležno za zdravstvo.

Članak 111.

\(1\) Zamjenik ravnatelja Zavoda može biti razriješen i prije isteka
vremena na koje je imenovan iz razloga utvrđenih člankom 109. stavkom 1.
ovoga Zakona.

\(2\) Prijedlog za razrješenje zamjenika ravnatelja prije isteka vremena
na koje je imenovan Vladi Republike Hrvatske može podnijeti ministar
nadležan za zdravlje, najmanje jedna trećina članova Upravnog vijeća
Zavoda i ravnatelj Zavoda.

Članak 112.

\(1\) Upravno vijeće Zavoda dužno je predložiti ministru nadležnom za
zdravlje i Vladi Republike Hrvatske razrješenje zamjenika ravnatelja i
prije isteka mandata za koji je izabran zbog razloga iz članka 109.
ovoga Zakona.

\(2\) Upravno vijeće Zavoda mora prije donošenja odluke o prijedlogu za
razrješenje obavijestiti zamjenika ravnatelja o razlozima za razrješenje
i dati mu mogućnost da se o njima pisano izjasni.

Članak 113.

\(1\) Broj pomoćnika ravnatelja i uvjeti koje moraju ispunjavati
utvrđuju se statutom Zavoda.

\(2\) Pomoćnike ravnatelja imenuje i razrješuje Vlada Republike Hrvatske
na prijedlog ravnatelja Zavoda.

Članak 114. (NN [33/23](https://www.zakon.hr/cms.htm?id=56407))

Brisan.

Članak 115. (NN [33/23](https://www.zakon.hr/cms.htm?id=56407))

Djelokrug, ovlaštenja i odgovornost ravnatelja, zamjenika ravnatelja i
pomoćnika ravnatelja Zavoda detaljnije se uređuju statutom Zavoda.

#### 3. Nadzor nad radom Zavoda

Članak 116.

\(1\) Nadzor nad zakonitošću rada i općih akata Zavoda obavlja
ministarstvo nadležno za zdravlje.

\(2\) U provođenju nadzora iz stavka 1. ovoga članka ministarstvo
nadležno za zdravlje može:

1\. zahtijevati izvješća, podatke i druge obavijesti o obavljanju
poslova,

2\. predložiti Vladi Republike Hrvatske pokretanje postupka pred
Ustavnim sudom Republike Hrvatske za ocjenu suglasnosti općih akata
Zavoda sa zakonom i Ustavom,

3\. izvršiti uvid u ustrojstvo i način poslovanja te predložiti mjere
radi izvršenja pojedinih poslova,

4\. poduzeti i druge mjere propisane ovim Zakonom ili drugim propisima.

Članak 117.

Ravnatelj Zavoda obvezan je ministru nadležnom za zdravlje i Vladi
Republike Hrvatske podnijeti godišnje izvješće o poslovanju Zavoda
najkasnije do 1. ožujka tekuće godine za prethodnu godinu, a mjesečno
izvješće o izvršenju ugovornih obveza ugovornih subjekata Zavoda do 15.
u mjesecu za prethodni mjesec.

Članak 118.

Ako Vlada Republike Hrvatske utvrdi da su gubici Zavoda u provođenju
obveznoga zdravstvenog osiguranja nastali zbog objektivnih okolnosti,
sanacija gubitaka pokriva se iz državnog proračuna.

### IX. OSTVARIVANJE PRAVA I OBVEZA IZ OBVEZNOGA ZDRAVSTVENOG OSIGURANJA

Članak 119. (NN [33/23](https://www.zakon.hr/cms.htm?id=56407))

\(1\) Status osigurane osobe utvrđuje Zavod, a osigurana osoba prava i
obveze iz obveznoga zdravstvenog osiguranja stječe, u pravilu, danom
stjecanja statusa osigurane osobe, ako ovim Zakonom, odnosno općim aktom
Zavoda kojim se uređuje ostvarivanje prava osiguranih osoba iz obveznoga
zdravstvenog osiguranja te obveze osiguranih osoba u ostvarivanju tih
prava nije drukčije određeno.

\(2\) Osiguranoj osobi prestaje status osigurane osobe prema pojedinoj
osnovi osiguranja danom prestanka okolnosti na temelju kojih je stekla
status osigurane osobe prema toj osnovi osiguranja, odnosno danom
prestanka radnog odnosa ili obavljanja gospodarske, odnosno
profesionalne djelatnosti, danom brisanja poslodavca iz sudskog
registra, danom prestanka statusa osiguranika u mirovinskom osiguranju
na osobni zahtjev samostalnog obveznika doprinosa na osnovi odobrene
privremene obustave, odnosno odobrenog mirovanja obavljanja djelatnosti
i sl., odnosno gubitkom statusa osobe na prebivalištu, stalnom boravku
ili dugotrajnom boravištu u Republici Hrvatskoj, odnosno u slučaju
prijave privremenog odlaska izvan Republike Hrvatske, ako je njezin
status osigurane osobe uvjetovan prebivalištem, stalnim boravkom ili
dugotrajnim boravištem u Republici Hrvatskoj te ako ovim Zakonom,
propisima Europske unije i međunarodnim ugovorom nije drukčije određeno,
odnosno smrću osigurane osobe.

\(3\) Osobi koja ispunjava uvjete za stjecanje statusa osigurane osobe
Zavod utvrđuje taj status od dana nastanka okolnosti na osnovi kojih se
stječe status u obveznom zdravstvenom osiguranju prema ovome Zakonu te
joj se izdaje iskaznica zdravstveno osigurane osobe.

\(4\) Za ostvarivanje prava u prekograničnoj zdravstvenoj zaštiti
osiguranoj osobi izdaje se europska kartica zdravstvenog osiguranja ili
certifikat koji privremeno zamjenjuje europsku karticu zdravstvenog
osiguranja, odnosno druga odgovarajuća potvrda u skladu s propisima
Europske unije i međunarodnim ugovorima.

\(5\) Ispravu iz stavka 4. ovoga članka izdaje Zavod na zahtjev
osigurane osobe.

\(6\) Opći akt o sadržaju, obliku i naknadi za troškove izdavanja
isprave iz stavka 3. ovoga članka, kao i načinu njezina izdavanja te
uvjetima i načinu izdavanja europske kartice zdravstvenog osiguranja iz
stavka 4. ovoga članka donosi Zavod.

Članak 120. (NN [33/23](https://www.zakon.hr/cms.htm?id=56407))

\(1\) Status osigurane osobe utvrđuje Zavod na osnovi prijave na obvezno
zdravstveno osiguranje koju prema odredbama ovoga Zakona podnosi
obveznik plaćanja doprinosa, osigurana osoba kada je ona obveznik
plaćanja doprinosa, odnosno pravna ili fizička osoba za osiguranu osobu.

\(2\) Status osigurane osobe, odnosno prestanak statusa osigurane osobe
Zavod utvrđuje u pravilu bez donošenja rješenja, na osnovi prijave iz
stavka 4. ovoga članka, odnosno po službenoj dužnosti na osnovi podataka
dostavljenih od nadležnih tijela koja imaju ovlasti prikupljanja i
dostave podataka radi prijave na obvezno zdravstveno osiguranje, odnosno
odjave s obveznoga zdravstvenog osiguranja, ako ovim Zakonom nije
drukčije određeno.

\(3\) Iznimno od stavka 2. ovoga članka, Zavod donosi rješenje na
zahtjev osobe kojoj je utvrđen status osigurane osobe, odnosno prestanak
toga statusa u skladu sa stavkom 2. ovoga članka.

\(4\) Prijava na obvezno zdravstveno osiguranje, prijava promjene u
obveznom zdravstvenom osiguranju te odjava s obveznoga zdravstvenog
osiguranja podnose se u roku od osam dana od dana nastanka, promjene ili
prestanka okolnosti na osnovi kojih se stječe ili prestaje status
osigurane osobe.

\(5\) Osobi za koju obveznik plaćanja doprinosa ne podnese prijavu,
odnosno odjavu s obveznoga zdravstvenog osiguranja Zavod će rješenjem
utvrditi status, odnosno prestanak statusa osigurane osobe po službenoj
dužnosti.

Članak 121.

\(1\) Podnositelj prijave obvezan je dostaviti Zavodu sve podatke u vezi
s prijavom, promjenom i odjavom osiguranih osoba, a radi ostvarivanja
prava i obveza iz obveznoga zdravstvenog osiguranja i izdavanja isprave
iz članka 119. stavka 3. ovoga Zakona.

\(2\) Ako podnositelj prijave iz stavka 1. ovoga članka u roku od 30
dana od dana nastanka okolnosti koja je osnova za stjecanje statusa
osigurane osobe ne podnese prijavu na obvezno zdravstveno osiguranje
Zavod će po službenoj dužnosti donijeti rješenje o priznavanju statusa
osiguranika, odnosno osigurane osobe Zavoda.

Članak 122.

\(1\) Zavod ima pravo i obvezu po zaprimanju prijave na obvezno
zdravstveno osiguranje, kao i za sve vrijeme trajanja statusa osigurane
osobe provjeravati postojanje okolnosti na osnovi kojih je prijava
podnesena, odnosno na osnovi kojih je osobi priznao taj status.

\(2\) Pravne i fizičke osobe, podnositelji prijave na obvezno
zdravstveno osiguranje i osigurana osoba obvezni su na traženje Zavoda
predočiti sve činjenice i dokaze kojima se dokazuje osnovanost prijave
na obvezno zdravstveno osiguranje, odnosno valjanost važećeg statusa
osigurane osobe.

\(3\) Ako Zavod ne prihvati podnesenu prijavu ili utvrdi status
osigurane osobe po nekoj drugoj osnovi, odnosno ospori status osiguranoj
osobi u obveznom zdravstvenom osiguranju zbog nepostojanja okolnosti na
osnovi kojih joj je taj status utvrđen, o tome donosi rješenje koje
dostavlja podnositelju prijave i zainteresiranoj osobi.

\(4\) U slučaju sumnje da se podnesena prijava, odnosno utvrđen status
osiguranika osnovom zaključenog ugovora o radu ne temelji na istinitom
činjeničnom stanju i postojanju stvarnih okolnosti koje su osnova za
stjecanje statusa u obveznom zdravstvenom osiguranju, odnosno da svrha
zaključenog ugovora o radu nije bila obavljanje poslova u skladu s tim
ugovorom već isključivo ostvarivanje prava iz obveznoga zdravstvenog
osiguranja, Zavod ima pravo i obvezu, na temelju provedene provjere iz
stavka 1. ovog članka i prikupljenih dokaza pokrenuti postupak pred
nadležnim sudom za osporavanje tako zaključenog ugovora o radu.

\(5\) Opći akt o obveznicima podnošenja prijave i odjave osigurane
osobe, načinu prijavljivanja i odjavljivanja osigurane osobe u obveznom
zdravstvenom osiguranju, utvrđivanju statusa osigurane osobe, datumu
početka i prestanka statusa osigurane osobe, datumu početka i datumu
prestanka ostvarivanja prava i obveza iz obveznoga zdravstvenog
osiguranja, te načinu utvrđivanja i provjere okolnosti koje su osnova za
stjecanje, odnosno gubitak statusa osigurane osobe u obveznom
zdravstvenom osiguranju te dokumentaciji kojom se dokazuje zakonska
osnova osiguranja donijet će Zavod.

Članak 123.

\(1\) Prava iz obveznoga zdravstvenog osiguranja iz članka 17. ovoga
Zakona se, u pravilu, ostvaruju bez donošenja rješenja, a na temelju
odgovarajuće dokumentacije utvrđene ovim Zakonom i općim aktima Zavoda
donesenim na temelju ovoga Zakona.

\(2\) O pravima iz obveznoga zdravstvenog osiguranja odlučuje se
rješenjem na zahtjev osigurane osobe, osim ako ovim Zakonom nije
drukčije propisano.

\(3\) U postupcima iz stavka 2. ovog članka Zavod odlučuje primjenjujući
odredbe Zakona o općem upravnom postupku.

Članak 124.

\(1\) Radi zaštite prava iz ovoga Zakona, osiguranim osobama se u Zavodu
osigurava dvostupanjsko rješavanje u postupku koji je pokrenula
osigurana osoba.

\(2\) Protiv drugostupanjskog rješenja Zavoda nije dopuštena žalba, već
se protiv njega može pokrenuti upravni spor.

Članak 125. (NN [33/23](https://www.zakon.hr/cms.htm?id=56407))

\(1\) O pravima iz obveznoga zdravstvenog osiguranja rješava:

1\. u prvom stupnju -- područna ustrojstvena jedinica Zavoda,

2\. u drugom stupnju -- središnja ustrojstvena jedinica Zavoda.

\(2\) Žalba protiv rješenja donesenog u prvom stupnju ne odgađa
izvršenje rješenja.

Članak 126.

\(1\) Pri ostvarivanju prava na zdravstvenu zaštitu iz obveznoga
zdravstvenog osiguranja prema odredbama ovoga Zakona osigurana osoba ima
pravo na slobodan izbor doktora medicine i doktora dentalne medicine
primarne zdravstvene zaštite.

\(2\) Osigurana osoba bira doktora medicine i doktora dentalne medicine
primarne zdravstvene zaštite za razdoblje od najmanje jedne godine.

\(3\) Način ostvarivanja prava na slobodan izbor doktora medicine i
doktora dentalne medicine primarne zdravstvene zaštite iz stavka 1.
ovoga članka te način izbora doktora specijaliste medicine rada za
provođenje specifične zdravstvene zaštite utvrdit će Zavod općim aktom.

Članak 127.

\(1\) U postupcima o pravima iz obveznoga zdravstvenog osiguranja
sudjeluju liječnička povjerenstva Zavoda.

\(2\) Liječnička povjerenstva iz stavka 1. ovoga članka provode
stručno-medicinsko vještačenje o pravu osigurane osobe iz obveznoga
zdravstvenog osiguranja te donose odluku u obliku nalaza, mišljenja i
ocjene.

\(3\) Ovlasti i način rada liječničkih povjerenstava, područje njihove
nadležnosti te izgled i sadržaj tiskanice nalaza, mišljenja i ocjene
utvrđuje općim aktom Zavod uz suglasnost ministra nadležnog za zdravlje.

Članak 128.

\(1\) Postupak utvrđivanja i priznavanja ozljede ili bolesti za ozljedu
na radu, odnosno profesionalnu bolest pokreće pravna ili fizička osoba
te tijelo državne vlasti kao poslodavac, organizator određenih poslova i
aktivnosti iz članka 16. ovoga Zakona, odnosno osoba koja samostalno
osobnim radom obavlja djelatnost podnošenjem prijave o ozljedi na radu,
odnosno profesionalnoj bolesti.

\(2\) Prijavu iz stavka 1. ovog članka pravna ili fizička osoba, odnosno
tijelo državne vlasti kao poslodavac te organizator određenih poslova i
aktivnosti obvezni su podnijeti po službenoj dužnosti ili na traženje
ozlijeđenog ili oboljelog radnika, odnosno osigurane osobe kojoj se
prema ovome Zakonu osiguravaju prava za slučaj ozljede na radu, odnosno
profesionalne bolesti.

\(3\) Ako poslodavac, odnosno organizator određenih aktivnosti i poslova
ne postupe u skladu sa stavkom 2. ovoga članka, prijavu je obvezan
podnijeti izabrani doktor opće/obiteljske medicine prema zahtjevu
ozlijeđene ili oboljele osigurane osobe ili prema prijedlogu nadležnog
doktora specijaliste medicine rada s kojim Zavod ima sklopljen ugovor o
provođenju specifične zdravstvene zaštite radnika, a koji je u skladu s
općim aktom Zavoda nadležan za provođenje specifične zdravstvene zaštite
radnika prema sjedištu poslodavca, odnosno organizatora određenih
aktivnosti i poslova.

\(4\) Sadržaj i oblik tiskanice prijave o ozljedi na radu, odnosno
profesionalnoj bolesti utvrdit će općim aktom Zavod.

Članak 129. (NN [33/23](https://www.zakon.hr/cms.htm?id=56407))

\(1\) O priznavanju ozljede na radu, odnosno profesionalne bolesti Zavod
odlučuje, u pravilu, bez donošenja pisanog rješenja, ovjerom tiskanice
prijave o ozljedi na radu, odnosno profesionalnoj bolesti.

\(2\) Iznimno od stavka 1. ovoga članka, Zavod obvezno donosi rješenje u
slučaju nepriznavanja ozljede, odnosno bolesti kao ozljede na radu,
odnosno profesionalne bolesti te kada odlučuje o priznavanju ozljede na
radu, odnosno profesionalne bolesti na osnovi zahtjeva osigurane osobe,
odnosno člana obitelji osigurane osobe u slučaju smrti osigurane osobe.

\(3\) U postupku priznavanja ozljede na radu, radi utvrđivanja činjenica
i okolnosti nastanka ozljede, odnosno bolesti Zavod može za određeni
događaj koristiti nalaze inspekcijskog nadzora obavljenog u područja
zaštite na radu, odnosno može zatražiti obavljanje takvog nadzora u
području zaštite na radu u slučaju ako je ozlijeđena osoba bila zadržana
na bolničkom liječenju.

Članak 130.

\(1\) Prijava o ozljedi na radu, odnosno profesionalnoj bolesti podnosi
se:

1\. za slučaj ozljede na radu -- u roku od osam dana od dana nastanka
ozljede na radu,

2\. za profesionalnu bolest -- u roku od osam dana od dana kada je
osigurana osoba primila ispravu zdravstvene ustanove, odnosno ordinacije
doktora specijaliste medicine rada u privatnoj praksi uključenih u mrežu
ugovornih subjekata medicine rada, kojom joj je dijagnosticirana
profesionalna bolest.

\(2\) Osigurana osoba za koju Zavodu nije podnesena prijava o ozljedi na
radu, odnosno profesionalnoj bolesti u roku od tri godine od isteka
rokova iz stavka 1. ovoga članka gubi pravo na pokretanje postupka
utvrđivanja i priznavanja ozljede na radu, odnosno profesionalne bolesti
od strane Zavoda.

Članak 131. (NN [33/23](https://www.zakon.hr/cms.htm?id=56407))

Utvrđivanje i priznavanje ozljede na radu, odnosno profesionalne bolesti
te način njihova ostvarivanja pobliže uređuje općim aktom Zavod.

Dospijeće prava i rokovi

Članak 132.

\(1\) Osiguraniku zaposlenom pri pravnoj, odnosno fizičkoj osobi --
poslodavcu zahtjev za isplatu naknade plaće dospijeva danom kojim
dospijeva isplata plaće kod poslodavca za odnosni mjesec.

\(2\) Osiguraniku iz stavka 1. ovog članka zahtjev za isplatu
pripadajućeg dijela naknade plaće ostvarene osnovom primitaka od kojih
se prema propisima o porezu na dohodak utvrđuje drugi dohodak dospijeva
30. dana od dana podnošenja zahtjeva poslodavca za povrat isplaćenih
naknada plaće iz članka 41. stavaka 3. i 4. ovoga Zakona.

\(3\) Osiguraniku iz članka 7. stavka 1. točaka 3., 4., 6., 8., 9., 20.
i 25. i članka 51. ovoga Zakona zahtjev za isplatu naknade plaće
dospijeva 15. dana u mjesecu za prethodni mjesec.

\(4\) Osiguraniku iz članka 8. ovoga Zakona zahtjev za isplatu novčane
naknade iz članka 57. ovoga Zakona dospijeva 60. dana od dana podnošenja
zahtjeva.

Članak 133.

\(1\) Zahtjev za isplatu drugih novčanih naknada utvrđenih ovim Zakonom
dospijeva 60. dana od dana zaprimanja zahtjeva osigurane osobe u Zavodu,
odnosno druge osobe koja ostvaruje prava na novčanu naknadu u skladu s
odredbama ovoga Zakona.

\(2\) Iznimno, u slučaju kad je osigurana osoba podnijela zahtjev za
isplatu novčanih naknada iz stavka 1. ovog članka koje u skladu s
odredbama ovoga Zakona mogu biti predmet nasljeđivanja, a smrt osigurane
osobe je nastupila prije isteka roka dospijeća, smatrat će se da je
zahtjev za isplatu dospio istekom roka iz stavka 1. ovoga članka.

Članak 134.

\(1\) Zahtjev za ostvarivanje prava na novčane naknade utvrđene ovim
Zakonom zastarijeva istekom roka od tri godine od dana nastanka troška
za osiguranu osobu, odnosno od dana stjecanja prava iz obveznoga
zdravstvenog osiguranja prema odredbama ovoga Zakona.

\(2\) Zahtjev za povrat isplaćene naknade plaće iz članka 41. stavaka 3.
i 4. ovoga Zakona zastarijeva istekom roka od tri godine od dana
dospijeća naknade plaće iz članka 132. stavka 1. ovoga Zakona.

### X. NAKNADA ŠTETE

Članak 135.

\(1\) Osigurana osoba dužna je Zavodu prijaviti svaku promjenu, u roku
od osam dana od dana nastanka okolnosti koja utječe na korištenje
priznatog prava po ovom Zakonu.

\(2\) Osigurana osoba obvezna je Zavodu, odnosno državnom proračunu
naknaditi štetu:

1\. ako je ostvarila primanje iz sredstava Zavoda, odnosno državnog
proračuna uslijed toga što nije, u skladu sa stavkom 1. ovoga članka,
prijavila promjenu koja utječe na gubitak ili opseg prava iz obveznoga
zdravstvenog osiguranja, a znala je ili je morala znati za tu promjenu,

2\. ako je ostvarila primanje iz sredstava Zavoda, odnosno sredstava
državnog proračuna na osnovi neistinitih ili netočnih podataka za koje
je znala ili je morala znati da su neistiniti, odnosno netočni ili je
primanje ostvarila na drugi protupravni način, odnosno u većem opsegu
nego što joj pripada.

Članak 136.

\(1\) Zavod je obvezan zahtijevati naknadu prouzročene štete od osobe
koja je prouzročila bolest, ozljedu ili smrt osigurane osobe.

\(2\) Za štetu koju je Zavodu u slučajevima iz stavka 1. ovoga članka
počinio radnik na radu ili u vezi s radom odgovara pravna ili fizička
osoba -- poslodavac.

\(3\) Zavod je obvezan u slučajevima iz stavka 2. ovoga članka
zahtijevati naknadu štete i neposredno od radnika ako je šteta
prouzročena namjerno ili grubom nepažnjom.

\(4\) Kada Zavod zahtijeva naknadu štete od pravne osobe, odnosno
fizičke osobe te od radnika oni odgovaraju za štetu solidarno.

Članak 137.

Osigurana osoba kojoj je iz sredstava Zavoda, odnosno državnog proračuna
isplaćen novčani iznos na koji nije imala pravo, obvezna je vratiti
primljeni iznos uvećan za zakonsku zateznu kamatu te ga uplatiti na
račun Zavoda, odnosno državnog proračuna u roku od osam dana od dana
zaprimljene pisane obavijesti Zavoda o utvrđenim okolnostima.

Članak 138.

\(1\) Zavod je obvezan zahtijevati naknadu prouzročene štete od pravne,
odnosno fizičke osobe:

1\. ako je šteta nastala zato što nisu dani podaci ili što su dani
neistiniti ili netočni podaci o činjenicama o kojima ovisi stjecanje ili
opseg prava iz obveznoga zdravstvenog osiguranja,

2\. ako je isplata izvršena na temelju neistinitih ili netočnih podataka
navedenih u prijavi o stupanju radnika na rad,

3\. ako je isplata izvršena stoga što nije podnesena prijava o
promjenama koje utječu na gubitak ili na opseg prava radnika, odnosno
prijava o istupanju radnika s rada ili ako je prijava podnesena poslije
propisanog roka,

4\. ako je šteta nastala podnošenjem prijave na obvezno zdravstveno
osiguranje na temelju zaključenog ugovora o radu čija svrha nije bila
obavljanje poslova u skladu s tim ugovorom, već isključivo ostvarivanje
prava iz obveznoga zdravstvenog osiguranja.

\(2\) Osigurane osobe koje su obvezne same podnositi prijave ili davati
određene podatke u vezi sa svojim pravima i obvezama obvezne su u
slučajevima iz stavka 1. ovoga članka same Zavodu naknaditi štetu koja
je nastala jer prijava nije podnesena ili su dani neistiniti podaci.

\(3\) Za štetu u slučajevima iz stavka 1. ovoga članka pravna i fizička
osoba odgovaraju bez obzira na krivnju, a osigurane osobe u slučajevima
iz stavka 2. ovoga članka odgovaraju za štetu ako su znale ili morale
znati da su dani podaci neistiniti ili netočni, odnosno ako su znale ili
morale znati za promjene koje utječu na gubitak ili opseg prava, a te
promjene nisu prijavile.

Članak 139.

\(1\) Zavod je obvezan zahtijevati naknadu prouzročene štete od pravne
ili fizičke osobe ako su bolest, povreda ili smrt osigurane osobe
nastale zbog toga što nisu provedene mjere zaštite na radu ili druge
mjere za zaštitu građana.

\(2\) Zavod je obvezan zahtijevati naknadu prouzročene štete od pravne
ili fizičke osobe i kada je šteta nastala jer je radnik stupio na rad
bez propisanoga prethodnoga zdravstvenog pregleda, a poslije se
zdravstvenim pregledom utvrdi da ta osoba prema zdravstvenom stanju nije
bila sposobna za rad na određenim poslovima.

Članak 140.

Zavod je obvezan zahtijevati naknadu prouzročene štete u slučajevima iz
članka 136. ovoga Zakona i neposredno od osiguravatelja kod koje su ove
osobe osigurane od odgovornosti za štetu uzrokovanu trećim osobama,
prema propisima o obveznom osiguranju ovog rizika.

Članak 141.

\(1\) Zavod je obvezan zahtijevati naknadu štete prouzročenu na području
Republike Hrvatske uporabom vozila registriranih u drugoj državi članici
ili trećoj državi koje ima valjanu međunarodnu ispravu o osiguranju od
automobilske odgovornosti izravno od Hrvatskog ureda za osiguranje.

\(2\) Zavod je obvezan zahtijevati naknadu štete i kad je šteta nastala
u drugoj državi članici ili trećoj državi u skladu s odredbama Zakona o
osiguranju i međunarodnih ugovora.

Članak 142.

Zavod je obvezan zahtijevati naknadu štete u slučajevima predviđenim
ovim Zakonom, bez obzira na to što je šteta nastala isplatom davanja
koja kao pravo pripadaju osiguranoj osobi iz sredstava obveznoga
zdravstvenog osiguranja, odnosno državnog proračuna.

Članak 143.

Naknada štete koju Zavod ima pravo zahtijevati u slučajevima iz članaka
135. i 136. te članaka 138. do 142. ovoga Zakona obuhvaća troškove za
zdravstvene i druge usluge te iznose novčanih naknada i drugih davanja
koje plaća Zavod.

Članak 144.

Zdravstvena ustanova, privatni zdravstveni radnik i ugovorni
isporučitelj pomagala, odgovoran je Zavodu za štetu koju je prouzročio
pri obavljanju ili u vezi s obavljanjem svoje djelatnosti u skladu s
odredbama Zakona o obveznim odnosima.

Članak 145.

Zavod je obvezan zahtijevati naknadu prouzročene štete od:

1\. doktora primarne zdravstvene zaštite ako je osiguraniku utvrdio
privremenu nesposobnost protivno odredbama članka 46. ovoga Zakona ili
je neopravdano prekidao privremenu nesposobnost, odnosno neopravdano
mijenjao dijagnozu bolesti kako ne bi došlo do primjene članka 52.
stavka 2. ovoga Zakona, a čime je osiguraniku omogućio ostvarivanje
naknade plaće na koju nije imao pravo ili na naknadu plaće u višem
iznosu suprotno odredbama ovoga Zakona,

2\. zdravstvene ustanove čiji je doktor specijalist postupio protivno
odredbi članka 21. stavka 4. ovoga Zakona, a Zavod je osiguranoj osobi
rješenjem utvrdio pravo na naknadu troškova kupljenog lijeka
preporučenog od tog specijaliste.

Članak 146. (NN [33/23](https://www.zakon.hr/cms.htm?id=56407))

(1)Pri utvrđivanju prava na naknadu štete prouzročene Zavodu, odnosno
državnom proračunu primjenjuju se odgovarajuće odredbe Zakona o obveznim
odnosima, kao i posebni propisi o naknadi štete.

\(2\) Radi utvrđivanja prava Zavoda iz stavka 1. ovoga članka tijela
državne vlasti i druga nadležna tijela, pravne i fizičke osobe obvezni
su Zavodu omogućiti pristup podacima kojima raspolažu i o kojima vode
službene evidencije.

Članak 147.

\(1\) Tražbine naknade štete, u smislu odredbi ovoga Zakona,
zastarijevaju istekom rokova određenih Zakonom o obveznim odnosima.

\(2\) Rokovi zastare tražbina naknade štete u smislu odredbi ovoga
Zakona počinju teći:

1\. u slučajevima iz članka 135. i članka 138. stavka 1. ovoga Zakona,
od dana pravomoćnosti rješenja kojim je utvrđeno da isplaćeno primanje
nije pripadalo ili je pripadalo u manjem opsegu,

2\. u slučajevima iz članaka 137. i 139. ovoga Zakona, od dana kada je
postalo ovršnim rješenje kojim je priznato pravo na primanje iz
sredstava Zavoda,

3\. u ostalim slučajevima kada se zahtijeva naknada za pojedina
isplaćena davanja iz članka 142. ovoga Zakona, od dana izvršene isplate
svakog pojedinog davanja.

\(3\) Iznimno od stavka 2. ovoga članka, na pitanja zastare za štete
prouzročene kaznenim djelom primjenjuju se rokovi predviđeni Zakonom o
obveznim odnosima.

Članak 148.

\(1\) Kada se utvrdi da je nastala šteta, Zavod će uz navođenje dokaza
pozvati osiguranu osobu, pravnu ili fizičku osobu, pravnu osobu za
osiguranje imovine i osoba ili drugu osobu koja je dužna naknaditi
štetu, da u određenom roku naknadi štetu.

\(2\) Ako šteta ne bude naknađena u određenom roku, Zavod tražbinu
ostvaruje tužbom kod nadležnog suda.

\(3\) Zavod ima pravo na zateznu kamatu po stopi propisanoj Zakonom o
zateznim kamatama, od dana nastale štete.

\(4\) Zavod nema pravo bez izričitog pristanka osigurane osobe ostvariti
naknadu štete obustavom isplate ili ustezanjem od novčane naknade na
koju osigurana osoba ima pravo u vezi s korištenjem prava iz obveznoga
zdravstvenog osiguranja.

### XI. PREKRŠAJNE ODREDBE

Članak 149. (NN [33/23](https://www.zakon.hr/cms.htm?id=56407))

\(1\) Novčanom kaznom u iznosu od 66.360,00 do 132.720,00 eura kaznit će
se za prekršaj društvo za osiguranje ako sredstva od prihoda od
obveznoga osiguranja od automobilske odgovornosti u visini od 5 %
naplaćene funkcionalne premije osiguranja od obveznoga osiguranja od
automobilske odgovornosti na ime troškova za zdravstvenu zaštitu koja je
posljedica ozljeda prouzročenih od strane vlasnika, odnosno korisnika
osiguranoga motornog vozila ne uplati do 10. u mjesecu za prethodni
mjesec na ukupan iznos naplaćene funkcionalne premije osiguranja od
obveznoga osiguranja (članak 72. stavak 3.).

\(2\) Za prekršaj iz stavka 1. ovoga članka novčanom kaznom u iznosu od
3980,00 do 6630,00 eura kaznit će se i odgovorna osoba u društvu za
osiguranje.

\(3\) Novčanom kaznom u iznosu od 660,00 do 13.270,00 eura kaznit će se
za prekršaj društvo za osiguranje ako Ministarstvu financija, Poreznoj
upravi ne podnese izvješće o obračunatim i uplaćenim mjesečnim
sredstvima od prihoda od obveznoga osiguranja od automobilske
odgovornosti do 15. u mjesecu za prethodni mjesec (članak 72. stavak
4.).

\(4\) Za prekršaj iz stavka 3. ovoga članka novčanom kaznom u iznosu od
660,00 do 2650,00 eura kaznit će se i odgovorna osoba u društvu za
osiguranje.

Članak 150. (NN [33/23](https://www.zakon.hr/cms.htm?id=56407))

\(1\) Novčanom kaznom u iznosu od 9290,00 do 13.270,00 eura kaznit će se
za prekršaj pravna osoba ako:

‒ ne isplati naknadu plaće u skladu s obračunom koji je dostavio Zavod
najkasnije u roku od 15 dana od dana zaprimanja obračuna naknade plaće
(članak 43. stavak 3.),

‒ ne podnese prijavu na obvezno zdravstveno osiguranje, prijavu promjene
u obveznom zdravstvenom osiguranju te odjavu s obveznoga zdravstvenog
osiguranja u roku od osam dana od dana nastanka, promjene ili prestanka
okolnosti na osnovi kojih se stječe ili prestaje status osigurane osobe
(članak 120. stavak 4.),

‒ podnese prijavu na osnovi zaključenog ugovora o radu koji se ne
temelji na istinitom činjeničnom stanju i postojanju stvarnih okolnosti
koje su osnova za stjecanje statusa u obveznom zdravstvenom osiguranju,
odnosno ako svrha zaključenog ugovora o radu nije bila obavljanje
poslova u skladu s tim ugovorom već isključivo ostvarivanje prava iz
obveznoga zdravstvenog osiguranja (članak 122. stavak 4.).

\(2\) Za prekršaj iz stavka 1. ovoga članka novčanom kaznom u iznosu od
1060,00 do 1990,00 eura kaznit će se i odgovorna osoba u pravnoj osobi i
fizička osoba.

\(3\) Za prekršaj iz stavka 1. ovoga članka pravnoj ili fizičkoj osobi
iz stavaka 1. i 2. ovoga članka može se uz novčanu kaznu izreći i mjera
zabrane obavljanja djelatnosti.

Članak 151. (NN [33/23](https://www.zakon.hr/cms.htm?id=56407))

\(1\) Novčanom kaznom u iznosu od 1320,00 do 1990,00 eura kaznit će se
za prekršaj pravna osoba obveznik podnošenja prijave na obvezno
zdravstveno osiguranje ako na traženje Zavoda ne predoči sve činjenice i
dokaze kojima se dokazuje osnovanost prijave na obvezno zdravstveno
osiguranje, odnosno valjanost važećeg statusa osigurane osobe (članak
122. stavak 2.).

\(2\) Za prekršaj iz stavka 1. ovoga članka novčanom kaznom u iznosu od
390,00 do 660,00 eura kaznit će se i odgovorna osoba u pravnoj osobi.

\(3\) Za prekršaj iz stavka 1. ovoga članka novčanom kaznom u iznosu od
1060,00 do 1720,00 eura kaznit će se i fizička osoba obveznik podnošenja
prijave na obvezno zdravstveno osiguranje.

Članak 152. (NN [33/23](https://www.zakon.hr/cms.htm?id=56407))

\(1\) Novčanom kaznom u iznosu od 1320,00 do 6630,00 eura kaznit će se
ravnatelj ugovorne zdravstvene ustanove, odnosno ugovorni zdravstveni
radnik privatne prakse te voditelj ustrojstvene jedinice u zdravstvenoj
ustanovi, svatko iz svoje nadležnosti, ako u okviru ugovorenih sredstava
ne osiguraju osiguranim osobama zdravstvenu zaštitu koju su sa Zavodom
ugovorili te nenamjenski troše sredstva osigurana za provođenje
zdravstvene zaštite iz obveznoga zdravstvenog osiguranja (članak 93.).

\(2\) Novčanom kaznom u iznosu od 6630,00 do 33.180,00 eura kaznit će se
za prekršaj ugovorna zdravstvena ustanova ako ne koristi namjenski
sredstva ostvarena na temelju ugovora sa Zavodom o provođenju
zdravstvene zaštite iz obveznoga zdravstvenog osiguranja (članak 94.
stavak 3. točka 4.).

\(3\) Za prekršaj iz stavka 2. ovoga članka novčanom kaznom u iznosu od
1320,00 do 6630,00 eura kaznit će se i odgovorna osoba u ugovornoj
zdravstvenoj ustanovi.

\(4\) Novčanom kaznom u iznosu od 660,00 do 2650,00 eura kaznit će se za
prekršaj izabrani doktor ako:

‒ utvrdi dužinu trajanja privremene nesposobnosti osiguranika koja nije
u skladu s njegovim zdravstvenim stanjem i medicinskom indikacijom,
odnosno s drugim razlozima privremene spriječenosti za rad utvrđene
člankom 39. ovoga Zakona (članak 46. stavak 2.),

‒ ne utvrdi prestanak privremene nesposobnosti osiguraniku kod kojega je
nalazom i mišljenjem nadležnog tijela vještačenja Zavoda za vještačenje,
profesionalnu rehabilitaciju i zapošljavanje osoba s invaliditetom
nadležnog za provođenje vještačenja u svrhu ostvarivanja prava u
području mirovinskog osiguranja, zbog trajnih promjena u zdravstvenom
stanju koje se ne mogu otkloniti liječenjem, utvrđena smanjena radna
sposobnost uz preostalu radnu sposobnost, utvrđen djelomični gubitak
radne sposobnosti ili potpuni gubitak radne sposobnosti, s danom
zaprimanja obavijesti Zavoda za vještačenje, profesionalnu
rehabilitaciju i zapošljavanje osoba s invaliditetom (članak 46. stavak
4.),

‒ je utvrdio privremenu nesposobnost osiguraniku kod kojeg je utvrđena
smanjena radna sposobnost uz preostalu radnu sposobnost, odnosno kod
kojeg je utvrđen djelomični gubitak radne sposobnosti, a nije došlo do
pogoršanja bolesti na osnovi koje mu je to utvrđeno ili pojavom bolesti
na osnovi druge dijagnoze bolesti (članak 46. stavak 5.),

‒ mijenja dijagnozu bolesti osiguranika, odnosno neopravdano zaključuje
privremenu nesposobnost kada za to ne postoji medicinska indikacija, a
radi izbjegavanja primjene članka 52. stavka 2. ovoga Zakona (članak 52.
stavak 4.).

\(5\) Novčanom kaznom u iznosu od 660,00 do 1990,00 eura kaznit će se za
prekršaj doktor specijalist bolničke zdravstvene ustanove koji je
osiguranoj osobi predložio liječenje lijekom iz članka 21. stavaka 2. i
3. ovoga Zakona, ako nije uputio prijedlog povjerenstvu za lijekove
bolničke zdravstvene ustanove u kojoj se osigurana osoba liječi (članak
21. stavak 4.).

Članak 153. (NN [33/23](https://www.zakon.hr/cms.htm?id=56407))

Novčanom kaznom u iznosu od 1060,00 do 1990,00 eura kaznit će se za
prekršaj osigurana osoba ako:

‒ je svjesno prouzročila privremenu nesposobnost (članak 53. stavak 1.
točka 1.),

‒ ne izvijesti izabranog doktora o nastanku privremene nesposobnosti u
roku od tri dana od dana početka bolesti ili nastanka drugih okolnosti
utvrđenih člankom 39. ovoga Zakona, odnosno u roku od tri dana od dana
prestanka razloga koji ga je u tome onemogućio (članak 53. stavak 1.
točka 2.),

‒ namjerno sprječava ozdravljenje, odnosno osposobljavanje za rad
(članak 53. stavak 1. točka 3.),

‒ za vrijeme privremene nesposobnosti radi, odnosno obavlja poslove na
osnovi kojih je obvezno zdravstveno osiguran, obavlja ugovorene poslove
na temelju ugovora o djelu te bilo koje druge poslove (npr.
poljoprivredni radovi i sl.) (članak 53. stavak 1. točka 4.),

‒ se bez opravdanog razloga ne odazove na poziv za liječnički pregled
izabranog doktora, odnosno ovlaštene osobe ili tijela Zavoda ovlaštenih
za nadzor i kontrolu privremene nesposobnosti (članak 53. stavak 1.
točka 5.),

‒ izabrani doktor, ovlaštena osoba ili tijelo Zavoda ovlašteni za
kontrolu privremene nesposobnosti utvrde da se ne pridržava uputa za
liječenje, odnosno bez suglasnosti izabranog doktora otputuje iz mjesta
prebivališta, odnosno boravišta ili zlorabi privremenu nesposobnost na
neki drugi način (članak 53. stavak 1. točka 6.).

### XII. PRIJELAZNE I ZAVRŠNE ODREDBE

Članak 154.

\(1\) Ministar nadležan za zdravlje donijet će pravilnike iz članka 19.
stavka 2. točaka 15. i 18., članka 46. stavaka 2. i 9., članka 78 i
članka 90. stavka 1. ovoga Zakona u roku od 90 dana od dana stupanja na
snagu ovoga Zakona.

\(2\) Ministar nadležan za poslove socijalne skrbi donijet će pravilnike
iz članka 15. stavka 2. ovoga Zakona u roku od 90 dana od dana stupanja
na snagu ovoga Zakona.

\(3\) Ministar nadležan za financije donijet će pravilnik iz članka 72.
stavka 8. ovoga Zakona u roku od 90 dana od dana stupanja na snagu ovoga
Zakona.

Članak 155.

\(1\) Zavod će opće akte iz članka 19. stavka 4., članka 36. stavka 1.
točke 4., članka 38. stavka 3., članka 41. stavka 7., članka 45. stavka
6., članka 54. stavka 9., članka 61., članka 79. stavka 5., članka 119.
stavka 6., članka 122. stavka 5., članka 126. stavka. 3., članka 127.
stavka 3., članka 128. stavka 4. i članka 131. ovoga Zakona donijeti u
roku od 90 dana od dana stupanja na snagu ovoga Zakona.

\(2\) Zavod će opće akte iz članka 7. stavka 7., članka 10. stavka 3.,
članka 19. stavka 6., članka 20. stavaka 7. i 9., članka 33., članka
76., članka 86. stavka 2., članka 87. stavaka 1. i 2. ovoga Zakona
donijeti u roku od 180 dana od dana stupanja na snagu ovoga Zakona, te u
istom roku uskladiti ostale opće akte s odredbama ovoga Zakona.

\(3\) Zavod će opće akte iz članka 26. stavka 4. i članka 28. stavka 3.
ovoga Zakona donijeti najkasnije do 25. listopada 2013.

\(4\) Zavod će opće akte iz članka 23. stavka 3., članka 24. stavka 3. i
članka 25. ovoga Zakona donijeti najkasnije do 1. siječnja 2014.

Članak 156.

Sadržaj i oblik recepata iz članka 20. stavka 9., izvješća o privremenoj
nesposobnosti za rad iz članka 38. stavka 5. i putnog naloga iz članka
65. stavka 5. ovoga Zakona Zavod će utvrditi općim aktom u roku od 90
dana od dana stupanja na snagu ovoga Zakona.

Članak 157.

Do stupanja na snagu pravilnika i općih akata iz članaka 154., 155. i
156. ovoga Zakona ostaju na snazi u dijelu u kojem nisu u suprotnosti s
odredbama ovoga Zakona:

1\. Pravilnik o pravima, uvjetima i načinu ostvarivanja prava iz
obveznog zdravstvenog osiguranja (»Narodne novine«, br. 67/09., 116/09.,
4/10., 13/10., 88/10., 131/10., 01/11., 16/11., 87/11., 137/11., 39/12.,
69/12., 126/12. i 38/13.),

2\. Pravilnik o pravima, uvjetima i načinu ostvarivanja prava iz
obveznog zdravstvenog osiguranja u slučaju ozljede na radu i
profesionalne bolesti (»Narodne novine«, br. 1/11., 153/11., 51/12.,
126/12., 147/12., 38/13. i 67/13.),

3\. Pravilnik o načinu ostvarivanja prava na slobodan izbor doktora
medicine i doktora stomatologije primarne zdravstvene zaštite (»Narodne
novine«, br. 41/07., 4/10., 13/10., 41/12. i 50/13.),

4\. Pravilnik o načinu i postupku izbora doktora specijaliste medicine
rada (»Narodne novine«, br. 48/11., 51/12. i 147/12.),

5\. Pravilnik o uvjetima i načinu ostvarivanja prava iz obveznog
zdravstvenog osiguranja za bolničko liječenje medicinskom
rehabilitacijom i fizikalnom terapijom u kući (»Narodne novine«, br.
26/96., 79/97., 31/99., 51/99., 73/99., 40/07., 46/07. -- pročišćeni
tekst, 64/08., 91/09. i 118/09.),

6\. Pravilnik o ovlastima i načinu rada ovlaštenih doktora i liječničkih
povjerenstava Hrvatskog zavoda za zdravstveno osiguranje (»Narodne
novine«, br. 113/09., 126/09., 4/10., 88/10., 1/11., 50/11. i 87/211.),

7\. Pravilnik o načinu propisivanja i izdavanja lijekova na recept
(»Narodne novine«, br. 17/09., 46/09., 4/10., 110/10., 131/10., 1/11. i
52/11.),

8\. Pravilnik o ortopedskim i drugim pomagalima (»Narodne novine«, br.
7/12., 14/12., 23/12., 25/12., 45/12., 69/12., 85/12., 92/12., 119/12.,
147/12., 21/13. i 38/13.),

9\. Pravilnik o dentalnoj zdravstvenoj zaštiti iz obveznog zdravstvenog
osiguranja (»Narodne novine«, br. 38/13. i 49/13.),

10\. Pravilnik o pravima, uvjetima i načinu korištenja zdravstvene
zaštite u inozemstvu (»Narodne novine«, br. 50/09., 118/09., 4/10.,
13/10., 14/10., 1/11., 16/11., 31/11., 93/11., 145/11., 41/12., 76/12. i
129/12.)

11\. Pravilnik o načinu prijavljivanja i odjavljivanja te stjecanju
statusa osigurane osobe u obveznom zdravstvenom osiguranju (»Narodne
novine«, br. 31/07., 56/07., 96/07., 130/07., 33/08., 91/09., 4/10.,
69/10., 1/11. i 48/11.),

12\. Pravilnik o uvjetima i načinu ostvarivanja prava iz obveznog
zdravstvenog osiguranja na zdravstvenu njegu u kući osigurane osobe
(»Narodne novine«, br. 88/10., 1/11., 87/11., 38/13. i 49/13.),

13\. Pravilnik o rokovima najduljeg trajanja bolovanja ovisno o vrsti
bolesti (»Narodne novine«, br. 153/09.),

14\. Pravilnik o ovlastima i načinu rada kontrolora Hrvatskog zavoda za
zdravstveno osiguranje (»Narodne novine«, br. 59/09. i 48/11.),

15\. Pravilnik o mjerilima i postupku za utvrđivanje nesposobnosti za
samostalan život i rad i nedostatak sredstava za uzdržavanje za osobe s
prebivalištem u Republici Hrvatskoj kojima se zdravstvena zaštita ne
osigurava po drugoj osnovi (»Narodne novine«, br. 39/02.),

16\. Pravilnik o uvjetima za oslobađanje od plaćanja doprinosa za
osnovno zdravstveno osiguranje poljoprivrednika starijih od 65 godine
(»Narodne novine«, br. 122/02.),

17\. Pravilnik o kontroli bolovanja (»Narodne novine«, br. 123/11.),

18\. Pravilnik o sanitetskom prijevozu (»Narodne novine«, br. 123/09.),

19\. Pravilnik o europskoj kartici zdravstvenog osiguranja (»Narodne
novine«, br. 153/11.),

20\. Odluka o utvrđivanju Osnovne liste lijekova Hrvatskog zavoda za
zdravstveno osiguranje (»Narodne novine«, br. 47/13., 49/13., 50/13. i
54/13.),

21\. Odluka o utvrđivanju Dopunske liste lijekova Hrvatskog zavoda za
zdravstveno osiguranje (»Narodne novine«, br. 47/13. i 49/13.),

22\. Odluka o utvrđivanju popisa posebno skupih lijekova utvrđenih
Odlukom o utvrđivanju Osnovne liste lijekova Hrvatskog zavoda za
zdravstveno osiguranje (»Narodne novine«, broj 67/13.),

23\. Odluka o sadržaju i obliku isprave kojom se dokazuje status
osigurane osobe Hrvatskog zavoda za zdravstveno osiguranje (»Narodne
novine«, br. 4/07., 91/09., 113/09., 140/09, 4/10., 13/10., 43/10. i
29/11.),

24\. Odluka o utvrđivanju visine naknade za troškove izdavanja iskaznice
zdravstveno osigurane osobe iz obveznog zdravstvenog osiguranja (Isprava
2) (»Narodne novine«, br. 113/09.),

25\. Odluka o osnovama za sklapanje ugovora o provođenju zdravstvene
zaštite iz obveznog zdravstvenog osiguranja (»Narodne novine«, br.
23/13., 38/13., 50/13. i 51/13.),

26\. Odluka o posebnim standardima i mjerilima njihove primjene u
provođenju primarne zdravstvene zaštite iz obveznog zdravstvenog
osiguranja (»Narodne novine«, br. 38/13.),

27\. Opći uvjeti ugovora o provođenju primarne zdravstvene zaštite iz
obveznog zdravstvenog osiguranja (»Narodne novine«, br. 34/13.),

28\. Opći uvjeti ugovora o provođenju specijalističko-konzilijarne
zdravstvene zaštite iz obveznog zdravstvenog osiguranja (»Narodne
novine«, br. 34/13.),

29\. Opći uvjeti ugovora o provođenju bolničke zdravstvene zaštite iz
obveznog zdravstvenog osiguranja (»Narodne novine«, br. 34/13.),

30\. Odluka o utvrđivanju Popisa dijagnostičkih i terapijskih postupaka
u zdravstvenim djelatnostima -- vremenski i kadrovski normativi
(»Narodne novine«, br. 15/92., 29/93., 65/93., 31/95., 73/99., 3/00.,
18/00., 118/01., 44/02., 76/02., 85/02., 92/02., 130/02., 151/02.,
11/03., 32/03., 43/03., 203/03., 30/05., 88/05., 136/06., 16/07.,
40/07., 57/07., 80/07., 84/07., 98/07., 111/07., 130/07., 54/08.,
85/08., 133/08., 2/09., 10/09., 17/09., 110/10., 49/13. i 65/13.),

31\. Odluka o standardima i normativima prava na zdravstvenu zaštitu iz
obveznog zdravstvenog osiguranja za slučaj ozljede na radu i
profesionalne bolesti s osnovama za sklapanje ugovora (»Narodne novine«,
br. 1/211., 6/211., 31/211., 78/11, 153/11., 38/12., 61/12., 118/12.,
147/12. i 38/13.),

32\. Odluka o posebnom standardu i mjerilima njegove primjene u
provođenju specifične zdravstvene zaštite (»Narodne novine«, br. 126/12.
i 38/13.),

33\. Odluka o osnovici i stopi posebnog doprinosa za korištenje
zdravstvene zaštite u inozemstvu osiguranih osoba Hrvatskog zavoda za
zdravstveno osiguranje koje u inozemstvu borave radi privatnog posla
(»Narodne novine«, br. 93/11.).

Članak 158.

Zavod je obvezan svoje poslovanje uskladiti s odredbama ovoga Zakona u
roku od 180 dana od dana stupanja na snagu ovoga Zakona.

Članak 159

Sve pravne i fizičke osobe u ostvarivanju prava i obveza iz obveznoga
zdravstvenog osiguranja dužne su svoje poslovanje uskladiti s odredbama
ovoga Zakona u roku od 180 dana od dana stupanja na snagu ovoga Zakona.

Članak 160.

\(1\) Osigurane osobe koje su započele ostvarivati prava iz obveznoga
zdravstvenog osiguranja prema odredbama Zakona o obveznom zdravstvenom
osiguranju (»Narodne novine«, br. 150/08., 94/09., 153/09., 71/10.,
139/10., 49/11., 22/12., 57/12., 90/12. -- Odluka Ustavnog suda
Republike Hrvatske, 123/12. i 144/12.), od dana stupanja na snagu ovog
Zakona prava iz obveznog zdravstvenoga osiguranja nastavljaju koristiti
prema njegovim odredbama.

\(2\) Osigurane osobe koje na dan stupanja na snagu ovoga Zakona imaju
utvrđen status člana obitelji osiguranika prema članku 10. stavku 1.
Zakona o obveznom zdravstvenom osiguranju (»Narodne novine«, br.
150/08., 94/09., 153/09., 71/10., 139/10., 49/11., 22/12., 57/12.,
90/12. -- Odluka Ustavnog suda Republike Hrvatske, 123/12. i 144/12.),
zadržavaju taj status do završetka tekuće školske, odnosno akademske
godine.

Članak 161.

Osiguranicima kojima je privremna nesposobnost utvrđena od dana stupanja
na snagu Zakona o obveznom zdravstvenom osiguranju (»Narodne novine«,
br. 150/08., 94/09., 153/09., 71/10., 139/10., 49/11., 22/12., 57/12.,
90/12. -- Odluka Ustavnog suda Republike Hrvatske, 123/12. i 144/12.),
te kojima je do dana stupanja na snagu ovoga Zakona utvrđena invalidnost
zbog opće, odnosno profesionalne nesposobnosti za rad, izabrani doktor
utvrditi će prestanak privremene nesposobnosti od dana stupanja na snagu
ovoga Zakona.

Članak 162.

Upravni postupci pokrenuti do dana stupanja na snagu ovoga Zakona
dovršit će se prema odredbama Zakona o obveznom zdravstvenom osiguranju
(»Narodne novine«, br. 150/08., 94/09., 153/09., 71/10., 139/10.,
49/11., 22/12., 57/12., 90/12. -- Odluka Ustavnog suda Republike
Hrvatske, 123/12. i 144/12.) te propisa i općih akata donesenih na
temelju toga Zakona.

Članak 163.

Doprinosi i ostali prihodi obveznoga zdravstvenog osiguranja utvrđeni u
odredbi članka 72. stavka 1. ovoga Zakona, te sredstva iz članka 137.
ovoga Zakona, uplaćuju se u korist državnog proračuna Republike Hrvatske
do 31. prosinca 2014., a od 1. siječnja 2015. uplaćuju se u korist
računa Zavoda i prihod su Zavoda.

Članak 164.

Danom stupanja na snagu ovoga Zakona prestaje važiti Zakon o obveznom
zdravstvenom osiguranju (»Narodne novine«, br. 150/08., 94/09., 153/09.,
71/10., 139/10., 49/11., 22/12., 57/12., 90/12. -- Odluka Ustavnog suda
Republike Hrvatske, 123/12. i 144/12.).

Članak 165.

Ovaj Zakon objavljuje se u »Narodnim novinama«, a stupa na snagu danom
pristupanja Republike Hrvatske Europskoj uniji, osim odredbi:

-- članaka 2. i 3. i članka 34., u dijelu koji se odnosi na primjenu
Direktive 2011/24/EU i članaka 26. do 32., koji stupaju na snagu 25.
listopada 2013.,

-- članka 18. točaka 5. i 6., te članaka 19., 22., 23. i 25., u dijelu
koji se odnosi na osnovnu i dodatnu listu ortopedskih i drugih pomagala,
te dentalnih pomagala, koji stupaju na snagu 1. siječnja 2014.,

-- članka 82. stavka 2. koji stupa na snagu 1. siječnja 2015.

#### Prijelazne i završne odredbe iz NN 137/13 od 15.11.2013.

Članak 9.

Redoviti studenti koji su na dan stupanja na snagu ovoga Zakona imali
utvrđen status osiguranika u obveznom zdravstvenom osiguranju po osnovi
statusa redovitog studenta, od dana stupanja na snagu ovoga Zakona
nastavljaju koristiti to pravo prema njegovim odredbama.

Članak 10.

Redoviti studenti koji su do dana stupanja na snagu ovoga Zakona
navršili 26 godina života pravo na obvezno zdravstveno osiguranje mogu
steći prema odredbama ovoga Zakona pod uvjetom da nisu iskoristili
trajanje statusa osiguranika po osnovi redovitog studiranja u trajanju
utvrđenom u članku 2. ovoga Zakona.

Članak 11.

Ovaj Zakon stupa na snagu prvoga dana od dana objave u »Narodnim
novinama«.

#### Prijelazne i završne odredbe iz NN 98/19 od 16.10.2019.

Članak 2.

Ovaj Zakon objavit će se u »Narodnim novinama«, a stupa na snagu 1.
siječnja 2020.

#### Prijelazne i završne odredbe iz NN 33/23 od 24.03.2023.

Članak 59.

\(1\) Ministar nadležan za poslove socijalne skrbi donijet će pravilnik
iz članka 7. ovoga Zakona u roku od šest mjeseci od dana stupanja na
snagu ovoga Zakona.

\(2\) Ministar nadležan za zdravstvo donijet će pravilnike iz članaka 9.
i 12. ovoga Zakona u roku od godine dana od dana stupanja na snagu ovoga
Zakona.

\(3\) Ministar nadležan za financije donijet će pravilnik iz članka 34.
ovoga Zakona u roku od godine dana od dana stupanja na snagu ovoga
Zakona.

Članak 60.

\(1\) Upravno vijeće Zavoda će u roku od godine dana od dana stupanja na
snagu ovoga Zakona uskladiti statut i druge opće akte s odredbama ovoga
Zakona.

\(2\) Upravno vijeće Zavoda će opće akte iz članaka 8., 9., 10., 11.,
15., 20., 28., 35., 36., 47. i 51. ovoga Zakona donijeti u roku od
godine dana od dana stupanja na snagu ovoga Zakona.

Članak 61.

Do dana stupanja na snagu pravilnika i općih akta iz članaka 59. i 60.
ovoga Zakona ostaju na snazi:

1\. Pravilnik o pravima, uvjetima i načinu ostvarivanja prava iz
obveznog zdravstvenog osiguranja u slučaju ozljede na radu i
profesionalne bolesti (»Narodne novine«, br. 75/14., 154/14., 79/15.,
139/15., 105/16., 40/17., 66/17., 109/17., 132/17., 119/18., 41/19.,
22/20., 39/20. i 2/22.),

2\. Pravilnik o načinu propisivanja i izdavanja lijekova na recept
(»Narodne novine«, br. 17/09., 46/09., 4/10., 110/10., 131/10., 1/11.,
52/11., 129/13., 146/13., 45/14., 81/14., 17/15., 113/16., 129/17. i
89/20.),

3\. Pravilnik o načinu prijavljivanja i odjavljivanja, te stjecanju
statusa osigurane osobe u obveznom zdravstvenom osiguranju (»Narodne
novine«, br. 82/14., 17/15., 99/17. i 129/17.),

4\. Pravilnik o načinu obračunavanja i plaćanja te izvješćivanja o
prihodu obveznog zdravstvenog osiguranja po osnovi obveznog osiguranja
od automobilske odgovornosti (»Narodne novine«, br. 135/14., 128/17. i
156/22.),

5\. Pravilnik o mjerilima i postupku za utvrđivanje nesposobnosti za
samostalan život i rad i nedostatak sredstava za uzdržavanje osobe s
prebivalištem u Republici Hrvatskoj kojima se zdravstvena zaštita ne
osigurava po drugoj osnovi (»Narodne novine«, br. 39/02.),

6\. Odluka o utvrđivanju Osnovne liste lijekova Hrvatskog zavoda za
zdravstveno osiguranje (»Narodne novine«, br. 143/22., 153/22. i
14/23.),

7\. Odluka o utvrđivanju Dopunske liste lijekova Hrvatskog zavoda za
zdravstveno osiguranje (»Narodne novine«, br. 143/22., 153/22. i
14/23.),

8\. Odluka o utvrđivanju popisa posebno skupih lijekova (»Narodne
novine«, br. 6/22., 16/22., 39/22., 65/22., 68/22., 77/22., 90/22.,
112/22., 132/22., 143/22. i 14/23.),

9\. Plan i program mjera zdravstvene zaštite iz obveznog zdravstvenog
osiguranja (»Narodne novine«, br. 126/06. i 156/08.),

10\. Pravilnik o kontroli privremene nesposobnosti za rad (»Narodne
novine«, br. 130/13.).

Članak 62.

\(1\) Osigurane osobe koje su status u obveznom zdravstvenom osiguranju
stekle prema članku 7. stavku 1. točki 13. Zakona o obveznom
zdravstvenom osiguranju (»Narodne novine«, br. 80/13., 137/13. i
98/19.), koje se ne vode u evidenciji Hrvatskog zavoda za zapošljavanje
kao nezaposlene osobe, obvezne su u roku od 90 dana od dana stupanja na
snagu ovoga Zakona osobno pristupiti Zavodu radi provjere okolnosti na
temelju kojih im je taj status utvrđen.

\(2\) Osigurane osobe iz stavka 1. ovoga članka koje osobno ne pristupe
Zavodu u roku iz stavka 1. ovoga članka Zavod će istekom toga roka
odjaviti iz obveznoga zdravstvenog osiguranja po službenoj dužnosti, bez
donošenja rješenja.

\(3\) Osigurane osobe koje su status u obveznom zdravstvenom osiguranju
stekle prema osnovi osiguranja za koju je propisan uvjet prebivališta,
stalnog boravka ili dugotrajnog boravišta u Republici Hrvatskoj, a koje
imaju prijavljen privremeni odlazak izvan Republike Hrvatske zadržavaju
taj status još najduže 90 dana od dana stupanja na snagu ovoga Zakona.

Članak 63.

Zavod i Hrvatski zavod za zapošljavanje obvezni su uspostaviti međusobnu
digitalnu razmjenu podataka radi provedbe razmjene podataka o
nezaposlenim osobama koje se vode u evidenciji nezaposlenih osoba
Hrvatskog zavoda za zapošljavanje te provjere postojanja okolnosti na
temelju kojih su nezaposlene osobe koje se ne vode u evidenciji
nezaposlenih osoba Hrvatskog zavoda za zapošljavanje stekle status
osiguranika iz članka 3. ovoga Zakona u roku od 30 dana od dana stupanja
na snagu ovoga Zakona.

Članak 64.

Upravni postupci pokrenuti do dana stupanja na snagu ovoga Zakona
dovršit će se prema odredbama Zakona o obveznom zdravstvenom osiguranju
(»Narodne novine«, br. 80/13., 137/13. i 98/19.) te propisa i općih
akata donesenih na temelju toga Zakona.

Članak 65.

Do dana stupanja na snagu članka 19. stavaka 3. i 5. koji su izmijenjeni
člankom 9. ovoga Zakona osigurane osobe obvezne su sudjelovati u
troškovima zdravstvene zaštite sukladno članku 19. stavcima 3. i 5.
Zakona o obveznom zdravstvenom osiguranju (»Narodne novine«, br. 80/13.,
137/13. i 98/19.).

Članak 66.

Konačan obračun uplaćenih sredstava od naplaćene funkcionalne premije
osiguranja od obveznoga osiguranja od automobilske odgovornosti i
stvarnih troškova prouzročene štete Zavodu koju su prouzročili vlasnici,
odnosno korisnici osiguranoga motornog vozila provest će se za 2022. te
za 2023. za razdoblje do dana stupanja na snagu ovoga Zakona na način
utvrđen člankom 72. stavcima 6. i 7. Zakona o obveznom zdravstvenom
osiguranju (»Narodne novine«, br. 80/13., 137/13. i 98/19.).

Članak 67.

Ministarstvo zdravstva će u roku od dvije godine od dana stupanja na
snagu ovoga Zakona provesti naknadnu procjenu učinaka ovoga Zakona.

Članak 68.

Ovaj Zakon stupa na snagu osmoga dana od dana objave u »Narodnim
novinama«, osim članka 19. stavaka 3. i 5. koji su izmijenjeni člankom
9. ovoga Zakona koji stupaju na snagu 1. siječnja 2024.

#### Prijelazne i završne odredbe iz NN 105/25 od 23.07.2025.

Članak 9.

Upravno vijeće Zavoda u roku od tri mjeseca od dana stupanja na snagu
ovoga Zakona uskladit će opće akte s odredbama ovoga Zakona.

Članak 10.

\(1\) Osigurane osobe koje su status u obveznom zdravstvenom osiguranju
stekle prema članku 7. stavku 1. točki 16. Zakona o obveznom
zdravstvenom osiguranju (»Narodne novine«, br. 80/13., 137/13., 98/19. i
33/23.), koje se ne vode u evidenciji Hrvatskog zavoda za zapošljavanje
kao nezaposlene osobe, obvezne su u roku od 90 dana od dana stupanja na
snagu ovoga Zakona osobno pristupiti Zavodu radi provjere okolnosti na
temelju kojih im je taj status utvrđen.

\(2\) Osigurane osobe iz stavka 1. ovoga članka koje osobno ne pristupe
Zavodu u roku iz stavka 1. ovoga članka Zavod će istekom toga roka
odjaviti iz obveznoga zdravstvenog osiguranja po službenoj dužnosti, bez
donošenja rješenja.

Članak 11.

Upravni postupci pokrenuti do dana stupanja na snagu ovoga Zakona
dovršit će se prema odredbama Zakona o obveznom zdravstvenom osiguranju
(»Narodne novine«, br. 80/13., 137/13., 98/19. i 33/23.) te propisa i
općih akata donesenih na temelju toga Zakona.

Članak 12.

Zavod će korisnicima naknade plaće koje terete sredstva Zavoda odnosno
državnog proračuna od dana stupanja na snagu ovoga Zakona po službenoj
dužnosti obračunati naknadu plaće u visini utvrđenoj ovim Zakonom.

Članak 13.

Ovaj Zakon objavit će se u »Narodnim novinama«, a stupa na snagu 1.
kolovoza 2025.
