## 

## 

## ZAKON O MEĐUNARODNOJ PRAVNOJ POMOĆI U KAZNENIM STVARIMA

[Glava I. OPĆE ODREDBE [2](#_Toc250663830)](#_Toc250663830)

[Glava II. MEĐUNARODNA PRAVNA POMOĆ U KAZNENIM POSTUPCIMA KOJI SU U
TIJEKU U REPUBLICI HRVATSKOJ ILI U STRANOJ DRŽAVI
[3](#_Toc250663831)](#_Toc250663831)

[Glava III. IZRUČENJE [8](#_Toc250663832)](#_Toc250663832)

[Prvi dio: PRETPOSTAVKE [8](#_Toc250663833)](#_Toc250663833)

[Drugi dio: POSTUPAK ZA IZRUČENJE [10](#_Toc250663834)](#_Toc250663834)

[Glava IV. PREUZIMANJE I USTUPANJE POSTUPKA
[13](#_Toc250663835)](#_Toc250663835)

[Prvi dio: PRETPOSTAVKE [13](#_Toc250663836)](#_Toc250663836)

[Drugi dio: POSTUPAK [14](#_Toc250663837)](#_Toc250663837)

[Glava V. PREUZIMANJE IZVRŠENJA STRANIH KAZNENIH PRESUDA
[14](#_Toc250663838)](#_Toc250663838)

[Glava VI. ZAVRŠNE ODREDBE [16](#_Toc250663839)](#_Toc250663839)

## ZAKON O MEĐUNARODNOJ PRAVNOJ POMOĆI U KAZNENIM STVARIMA

[]{#_Toc250663830 .anchor}Glava I. OPĆE ODREDBE

Članak 1.

\(1\) Ovim se Zakonom uređuje međunarodna pravna pomoć u kaznenim
stvarima (u daljnjem tekstu: »međunarodna pravna pomoć«), ako
međunarodnim ugovorom nije drugačije određeno.

\(2\) Međunarodna pravna pomoć pruža se glede kaznenih djela kažnjavanje
kojih je u trenutku upućivanja zamolbe za prav nu pomoć u nadležnosti
pravosudnih tijela države koja upućuje zamolbu.

\(3\) Međunarodna pravna pomoć pruža se i u prekršajnim postupcima koje
vode upravna tijela, u pogledu djela koja su prema hrvatskom pravu
kažnjiva novčanom kaznom, na temelju toga što predstavljaju kršenje
vladavine prava i ako u tim postupcima odluka upravnog tijela može
dovesti do postupka pred sudom stvarno nadležnim za kaznene stvari.

\(4\) Međunarodna pravna pomoć pruža se i u kaznenim postupcima iz
stavka 2. ovoga članka, te prekršajnim postupcima iz stavka 3. ovoga
članka, koji se vode protiv pravnih osoba.

\(5\) Međunarodna pravna pomoć pruža se i u odnosu na Europski sud za
ljudska prava i Europski sud pravde, a kada je to određeno međunarodnim
ugovorom i u odnosu na druge među narodne organizacije i nadnacionalne
organizacije čijom članicom Republika Hrvatska može postati.

Značenje izraza u ovom Zakonu

Članak 2.

Izrazi i pojmovi upotrijebljeni u ovome Zakonu imaju sljedeće značenje:

> 1. domaće nadležno tijelo -- ministarstvo pravosuđa Repub like
> Hrvatske i/ili domaća pravosudna tijela koji postupaju po zamolbama za
> međunarodnu pravnu pomoć,
>
> 2. domaće pravosudno tijelo -- sudovi i državna odvjetništva posebnim
> zakonom određeni za pružanje međunarodne pravne pomoći. Domaćim
> pravosudnim tijelom u smislu ovoga Zakona smatra se i upravno tijelo
> iz članka 1. stavka 3. ovoga Zakona,

3. država moliteljica -- strana država čije je nadležno tijelo podnijelo
zamolbu za međunarodnu pravnu pomoć,

> 4. strano nadležno tijelo -- tijelo strane države koje je prema pravu
> te države odnosno prema međunarodnom ugovoru nadležno za slanje i
> primanje zamolbi za međunarodnu pravnu pomoć i /ili strano pravosudno
> tijelo iz točke 5. ovoga članka,
>
> 5. strano pravosudno tijelo -- strani sudovi i druga pravosudna tijela
> koja su prema pravu odnosne strane države nadležni za postupanje u
> kaznenim stvarima, uključujući i strana upravna tijela nadležna za
> vođenje prekršajnih postupaka pod uvjetima iz članka 1. stavka 3.
> ovoga Zakona,

6. stranac -- osoba koja nije hrvatski državljanin,

7. izručenik -- okrivljenik ili osuđenik koji se nalazi u postupku
izručenja od trenutka stavljanja u pritvor radi izručenja.

Članak 3.

\(1\) Posebice se ovim Zakonom uređuju:

> 1\. međunarodna pravna pomoć u kaznenim postupcima koji su u tijeku u
> Republici Hrvatskoj ili u stranoj državi (pribavljanje i
> prosljeđivanje predmeta koji će biti predočeni kao dokazi, dostava
> sudskih akata i odluka, pristupanje sudu osoba radi davanja iskaza i
> druge radnje potrebne za vođenje kaznenih postupaka),

2\. postupci izručenja Republici Hrvatskoj osoba okrivljenih ili
osuđenih na temelju odluka domaćih sudova,

3\. postupci izručenja stranaca okrivljenih ili osuđenih na temelju
sudskih odluka države koja izručenje traži,

4\. postupci preuzimanja i ustupanja kaznenog progona,

5\. postupci izvršenja stranih sudskih odluka u kaznenim stvarima.

\(2\) Ovaj Zakon ne primjenjuje se na uhićenja, izvršenje presuda, niti
na djela kažnjiva po vojnim zakonima koja nisu kaznena djela općeg
kaznenog prava.

Članak 4.

Međunarodna pravna pomoć pruža se u najširem smislu, u skladu s načelima
domaćega pravnog poretka, načelima Europske konvencije za zaštitu
ljudskih prava i temeljnih sloboda i Međunarodnog pakta o građanskim i
političkim pravima.

Članak 5.

O dopuštenosti i načinu izvršenja radnje međunarodne pravne pomoći koja
je predmet zamolbe stranoga pravosudnog tijela odlučuje domaće nadležno
tijelo, osim ako odredbama ovoga Zakona ili međunarodnim ugovorom nije
drugačije određeno.

[]{#_Toc250663831 .anchor}Glava II. MEĐUNARODNA PRAVNA POMOĆ U KAZNENIM
POSTUPCIMA KOJI SU U TIJEKU U REPUBLICI HRVATSKOJ ILI U STRANOJ DRŽAVI

Tijela nadležna za pružanje međunarodne pravne pomoći i put za
komunikaciju

Članak 6.

\(1\) Zamolbe za međunarodnu pravnu pomoć i informacije iz članka 18.
stavka 1. ovoga Zakona domaća pravosudna tijela upućuju stranim
nadležnim tijelima putem Ministarstva pravosuđa.

\(2\) Ministarstvo pravosuđa nadležno je za zaprimanje zamolbi za
međunarodnu pravnu pomoć stranih nadležnih tijela, koje bez odlaganja
upućuju domaćim pravosudnim tijelima, osim ako je očito da zamolbu treba
odbiti.

\(3\) Ministarstvo pravosuđa može vratiti zamolbu stranom nadležnom
tijelu radi ispravka ili dopune i odrediti primjereni rok za dostavu
ispravljene odnosno dopunjene zamolbe. Nakon proteka roka, zamolba će se
rješavati prema stanju spisa.

\(4\) Iznimno od stavka 1. ovoga članka, domaća pravosudna tijela mogu
zamolbu za međunarodnu pravnu pomoć izravno uputiti stranom pravosudnom
tijelu, kada je to izričito predviđeno odredbama ovoga Zakona i uz uvjet
uzajamnosti, ili kada je takav put predviđen međunarodnim ugovorom
(neposredna komunikacija).

\(5\) U slučajevima neposredne komunikacije iz stavka 4. i stavka 7.
ovoga članka domaće pravosudno tijelo dostavit će presliku zamolbe za
međunarodnu pravnu pomoć Ministarstvu pravosuđa.

\(6\) U žurnim slučajevima i ako postoji uzajamnost, Ministarstvo
pravosuđa može dostavljati i zaprimati zamolbe za među narodnu pravnu
pomoć putem Interpola.

\(7\) U slučajevima neposredne komunikacije iz stavka 4. ovoga članka,
domaća pravosudna tijela mogu, uz obvezu iz stavka 5. ovoga članka,
dostavljati i zaprimati zamolbe za međunarodnu pravnu pomoć putem
Interpola.

\(8\) Stranoj državi s kojom Republika Hrvatska nema zaključen
međunarodni ugovor, kao i kada je međunarodnim ugovorom izričito
predviđen diplomatski put dostave, Ministarstvo pravo suđa dostavlja i
zaprima zamolbe za međunarodnu pravnu pomoć putem Ministarstva vanjskih
poslova.

Slanje akata poštom

Članak 7.

\(1\) Domaća pravosudna tijela mogu, uz uvjet uzajamnosti ili kada je to
predviđeno međunarodnim ugovorom, postupovne akte i sudske odluke
osobama koje se nalaze u inozemstvu uputiti iz rav no poštom.

\(2\) Postupovne akte i sudske odluke iz stavka 1. ovoga članka prati
obavijest s naznakom da primatelj može dobiti informacije o svojim
pravima i obvezama u vezi s uručivanjem dokumenata.

\(3\) Postupovni akti i sudske odluke osobama koje se nalaze u
inozemstvu šalju se na hrvatskom jeziku.

\(4\) Ako domaće pravosudno tijelo zna ili ima razloga vjerovati da
primatelj razumije samo neki drugi jezik, dokumente prati prijevod na
taj jezik.

\(5\) Na valjanost dostave primjenjuju se domaći propisi.

Forma i obavezni sadržaj zamolbe

Članak 8.

\(1\) Domaće pravosudno tijelo postupit će po zamolbi za međunarodnu
pravnu pomoć stranoga pravosudnog tijela ako je zamolba podnesena u
pisanom obliku. Zamolba kao i priloženi akti trebaju biti popraćeni
prijevodom na hrvatski jezik, a ukoliko to nije moguće tada na engleski
jezik. Prijevodi moraju biti službeno ovjereni.

\(2\) Domaće pravosudno tijelo postupit će po zamolbi za međunarodnu
pravnu pomoć stranog pravosudnog tijela i ako je zamolba podnesena
elektroničkim ili drugim telekomunikacijskim sredstvom koje pruža pisanu
evidenciju, ako može utvrditi njezinu vjerodostojnost, a strano nadležno
tijelo spremno je, na zahtjev, dostaviti pisanu obavijest o načinu
slanja i izvornik zamolbe.

\(3\) Ako međunarodnim ugovorom ili odredbama ovoga Zakona nije
drugačije određeno, zamolba za međunarodnu pravnu pomoć sadrži:

1\. mjesto izdavanja i naziv stranoga nadležnog tijela koje je uputilo
zamolbu,

2\. pravnu osnovu za pružanje međunarodne pravne pomoći,

3\. točan opis radnje međunarodne pravne pomoći koja se traži i razlog
zamolbe za međunarodnu pravnu pomoć,

> 4\. pravni naziv, kratak činjenični i pravni opis kaznenog djela (osim
> ako se zamolba odnosi na dostavu sudskih odluka, podnesaka, isprava i
> sl.),

5\. točne podatke i državljanstvo osobe u odnosu na koju se traži
međunarodna pravna pomoć i njezin položaj u postupku,

6\. u slučaju dostave sudskih akata i vrstu akta koji se dos-tavlja.

Članak 9.

\(1\) U postupku međunarodne pravne pomoći okrivljenik može imati
branitelja.

\(2\) Treće osobe kojih se tiču mjere ili radnje međunarodne pravne
pomoći, u postupku međunarodne pravne pomoći mogu imati punomoćnike.

\(3\) Protiv odluka domaćih pravosudnih tijela u postupku pružanja
međunarodne pravne pomoći dopuštena je žalba.

\(4\) Žalba protiv odluke donesene na temelju ovoga Zakona ne odgađa
njezino izvršenje, osim ako se radi o odluci:

1\. županijskog suda Republike Hrvatske kojom se utvrđuje postojanje
zakonskih pretpostavki za izručenje, ili

2\. kojom se odobrava povrat predmeta ili imovinske koristi u
inozemstvo.

Posebnosti u načinu rješavanja zamolbe

Članak 10.

\(1\) Prilikom pružanja međunarodne pravne pomoći domaće pravosudno
tijelo udovoljit će formalnostima i postupcima koji su u zamolbi
izričito navedeni kao nužni prema pravu države moliteljice, osim ako
međunarodnim ugovorom nije što drugo predviđeno i pod uvjetom da takve
formalnosti i postupci nisu u suprotnosti s načelima domaćeg pravnog
poretka.

\(2\) Domaće pravosudno tijelo rješava po zamolbi stranoga pravosudnog
tijela bez odgode, uzimajući u obzir procesne rokove, te druge posebno
određene rokove koji su obrazloženi u zamolbi.

\(3\) Ako domaće pravosudno tijelo može predvidjeti da neće moći
udovoljiti posebno određenom roku za rješavanje zamolbe, a u
obrazloženju iz stavka 2. ovoga članka izričito se navodi da će svaka
odgoda dovesti do znatnog narušavanja postupka pred stranim pravosudnim
tijelom, domaće pravosudno tijelo će bez odgode navesti procijenjeno
vrijeme potrebno za izvršenje zamolbe. Domaće i strano pravosudno tijelo
mogu se nakon toga dogovoriti o daljnjim radnjama koje je potrebno
poduzeti u vezi sa zamolbom.

\(4\) Ako se zamolba stranoga pravosudnog tijela ne može izvršiti, ili
se ne može izvršiti u potpunosti u skladu s postav ljenim uvjetima,
domaće pravosudno tijelo bez odgode o tome obavještava strano pravosudno
tijelo, uz navođenje uvjeta pod kojima se zamolba može riješiti.

Članak 11.

\(1\) Na izričitu zamolbu stranoga pravosudnog tijela domaće pravosudno
tijelo dostavit će obavijest o datumu i mjestu izvršenja zamolbe za
međunarodnu pravnu pomoć.

\(2\) Na izričitu zamolbu stranoga pravosudnog tijela domaće pravosudno
tijelo može odobriti nazočnost strane službene osobe izvršenju zamolbe
za međunarodnu pravnu pomoć.

\(3\) Zamolba iz stavka 2. ovoga članka neće biti odbijena ako bi se
time vjerojatno izbjegla potreba slanja dodatnih zamolbi.

Odbijanje zamolbe

Članak 12.

\(1\) Domaće nadležno tijelo može odbiti zamolbu za među narodnu pravnu
pomoć ako:

1\. se zamolba odnosi na djelo koje se smatra političkim kaznenim
djelom, djelom povezanim s političkim kaznenim djelom,

2\. se zamolba odnosi na fiskalno kažnjivo djelo,

> 3\. bi udovoljavanje zamolbi dovelo do narušavanja suvereniteta,
> sigurnosti, pravnog poretka ili drugih bitnih interesa Repub like
> Hrvatske,
>
> 4\. se može opravdano pretpostaviti da bi osoba čije se izručenje
> traži u slučaju izručenja bila kazneno progonjena ili kažnjena zbog
> svoje rase, vjeroispovijesti, državljanstva, pripadnosti određenoj
> društvenoj skupini ili zbog svojih političkih uvjerenja, odnosno da bi
> njezin položaj bio otežan zbog jednog od tih razloga,

5\. se radi o beznačajnom kaznenom djelu.

\(2\) Kaznena djela ili pokušaji počinjenja kaznenih djela protiv
vrijednosti zaštićenih međunarodnim pravom, te sudjelovanja u počinjenju
takvih kaznenih djela, ne mogu biti osnova za odbijanje zamolbe za
međunarodnu pravnu pomoć u smislu stavka 1. točke 1. ovoga članka.

\(3\) Zamolba za međunarodnu pravnu pomoć radi fiskalnoga kažnjivog
djela iz stavka 1. točke 2. ovoga članka neće se odbiti isključivo iz
razloga što se odnosi na djelo koje se prema domaćem pravu smatra
fiskalnim kažnjivim djelom.

Članak 13.

\(1\) Domaće pravosudno tijelo odbit će zamolbu za među narodnu pravnu
pomoć:

> 1\. ako je za isto kazneno djelo okrivljenik u Republici Hrvat skoj iz
> materijalno-pravnih razloga oslobođen krivnje ili je protiv njega
> obustavljen postupak, ili ako je oslobođen od kazne, ili ako je
> sankcija izvršena ili se ne može izvršiti prema pravu države u kojoj
> je donesena presuda,
>
> 2\. ako se protiv okrivljenika u Republici Hrvatskoj vodi kazneni
> postupak zbog istog kaznenog djela, osim ako bi izvršenje zamolbe
> moglo dovesti do odluke o puštanju okrivljenika na slobodu,
>
> 3\. ako bi kazneni progon, izvršenje sankcije ili sigurnosne ili
> zaštitne mjere prema domaćem pravu bili isključeni zbog apsolutne
> zastare.

\(2\) Odredbe iz stavka 1. točke 1. i 3. ovoga članka ne primjenjuju se
u slučajevima kada je u državi moliteljici došlo do revizije pravomoćne
presude.

Članak 14.

Odluka kojom se odbija zamolba za pružanje međunarodne pravne pomoći
mora biti obrazložena, osim ako međunarodnim ugovorom nije drugačije
određeno.

Odgoda pružanja međunarodne pravne pomoći

Članak 15.

Domaće pravosudno tijelo može odgoditi pružanje među narodne pravne
pomoći ako bi ono moglo utjecati na tijek istrage, kazneni progon ili
postupak koji je u tijeku pred domaćim pravosudnim tijelom i koji je
povezani sa zamolbom, o čemu će obavijestiti strano pravosudno tijelo
koje je uputilo zamolbu.

Djelomično postupanje po zamolbi

Članak 16.

Ako se zamolba za međunarodnu pravnu pomoć odnosi na više činjenica koje
se mogu podvesti pod više domaćih kaznenopravnih odredbi, a za neke od
njih postoje razlozi za odbijanje, po zamolbi će se postupati samo u
odnosu na one činjenice za koje ne postoje razlozi za odbijanje.

Uzajamnost

Članak 17.

\(1\) Zamolbi za međunarodnu pravnu pomoć pravosudnog tijela države s
kojom Republika Hrvatska nema zaključen ugovor o međunarodnoj pravnoj
pomoći, domaća pravosudna tijela udovoljit će samo ako se na temelju
uvjerenja koje je dala država moliteljica može očekivati da bi ta država
izvršila usporedivu zamolbu domaćega pravosudnog tijela.

\(2\) Uvjerenje iz stavka 1. ovoga članka neće se zahtijevati radi
izvršenja dostave sudskih odluka, podnesaka i drugih isprava.

Spontana razmjena informacija

Članak 18.

\(1\) Ničim ne utječući na vlastite istrage ili postupke i pod uvjetom
uzajamnosti, domaća pravosudna tijela mogu, bez prethodne zamolbe,
nadležnim stranim pravosudnim tijelima slati informacije koje se odnose
na kaznena djela ili na kršenje vladavine prava iz članka 1. stavka 3.
ovoga Zakona, koje su prikupljene u vlastitim istragama, ako smatraju da
bi dostava takvih informacija mogla pomoći za započinjanje ili
provođenje istrage ili sudskog postupka ili ako bi mogla dovesti do
podnošenja zamolbe za pravnu pomoć.

\(2\) Domaće pravosudno tijelo zatražit će od stranoga pravosudnog
tijela kojem je dostavilo informacije iz stavka 1. ovoga članka
obavijesti o svakoj radnji poduzetoj po takvim informacijama, kao i
dostavu prijepisa donesenih odluka, a može postaviti i druge uvjete za
korištenje takvih informacija u državi primateljici.

\(3\) Informacije iz stavka 1. ovoga članka prosljeđuju se putem
Ministarstva pravosuđa.

Troškovi

Članak 19.

\(1\) Naknada troškova nastalih tijekom pružanja među narod ne pravne
pomoći neće se zahtijevati, osim:

1\. troškova vještačenja,

2\. troškova privremenog transfera osoba kojima je oduzeta sloboda,

3\. značajnih ili izvanrednih troškova.

\(2\) Naknade troškova iz stavka 1. točke 3. ovoga članka vrše se prema
sporazumu između Ministarstva pravosuđa i nadležnog tijela strane države
u svakom pojedinom slučaju.

Posebni slučajevi obavještavanja o kaznenim djelima

Članak 20.

\(1\) Kada je predmetom zamolbe za međunarodnu pravnu pomoć kazneno
djelo koje se odnosi na trgovinu ljudima i ropstvo, pranje novca,
krivotvorenja novca, neovlaštene proizvodnje, prerađivanja i prodaje
opojnih droga i otrova, proizvodnje i raspačavanja pornografskih spisa,
kaznena djela koja se odnose na organizirani kriminal i terorizam, te
druga kaznena djela za koja se međunarodnim ugovorom predviđa
centralizacija podataka, domaće pravosudno tijelo pred kojim se vodi
kazneni postupak odnosno koje pruža međunarodnu pravnu pomoć, dužno je
bez odgode dostaviti Ministarstvu unutarnjih poslova podatke o tim
kaznenim djelima i počiniteljima, a prvostupanjski sud i pravomoćnu
presudu.

\(2\) Ako je zamolba za pružanje pravne pomoći povodom kaznenih djela iz
stavka 1. ovoga članka bila upućena ili zaprimljena neposredno u smislu
članka 8. stavka 2. ovoga Zakona, domaće pravosudno tijelo će podatke iz
stavka 1. ovoga članka bez odgode dostaviti i Ministarstvu pravosuđa.

\(3\) Ministarstvo pravosuđa obavijestit će strano nadležno tijelo o
svim kaznenim presudama i mjerama koje se odnose na državljane te strane
države i koje su uvedene u sudsku evidenciju, najmanje jedanput
godišnje, ako međunarodnim ugovorom nije drugačije određeno.

\(4\) Na zahtjev stranoga nadležnog tijela Ministarstvo pravosuđa će
dostaviti u svakom pojedinačnom slučaju prijepis presuda i mjera o
kojima je u smislu stavka 3. ovoga članka dostavilo obavijest, a može
dostaviti i druge informacije za koje smatra da bi mogle biti od koristi
za daljnje poduzimanje mjera u državi moliteljici.

Zahtjev tajnosti

Članak 21.

\(1\) Na zahtjev stranoga pravosudnog tijela, Ministarstvo pravo suđa i
domaće pravosudno tijelo zadržat će zamolbu za među narodnu pravnu i
njezin sadržaj u tajnosti, osim u mjeri potrebnoj za njezino izvršenje.

\(2\) Ukoliko zahtjev tajnosti iz stavka 1. ovoga članka nije moguće
ispuniti, o tome će Ministarstvo pravosuđa odnosno domaće pravosudno
tijelo bez odgode obavijestiti strano pravosud no tijelo.

Članak 22.

Treće osobe koje dokažu svoj pravni interes mogu prisustvovati u
postupku međunarodne pravne pomoći i imaju pravo uvida u spis, osim:

1\. ako je to u interesu kaznenog postupka koji se vodi u inozemstvu,

2\. radi zaštite bitnih interesa strane države, na njezin zahtjev,

3\. radi prirode ili hitnosti mjere koja se poduzima,

4\. radi zaštite opravdanih interesa stranaka u postupku,

5\. ako je to u interesu kaznenog postupka koji se vodi u Republici
Hrvatskoj.

Privremene mjere

Članak 23.

\(1\) Na zamolbu stranoga pravosudnog tijela, nadležno do maće
pravosudno tijelo može donijeti odluku o privremenoj mjeri radi
osiguranja dokaza, zaštite ugroženih pravnih interesa i druge mjere u
skladu sa domaćim pravom.

\(2\) Žalba protiv odluke iz stavka 1. ovoga članka ne odgađa njezino
izvršenje.

\(3\) Zamolbi iz stavka 1. ovoga članka domaće pravosudno tijelo može
udovoljiti djelomično ili izvršenje takve zamolbe uvjetovati vremenskim
ograničenjem.

Članak 24.

Na zamolbu stranoga pravosudnog tijela domaće pravosudno tijelo može
odrediti mjere kojima se privremeno ograničavaju određena ustavna prava,
uz pretpostavke i uvjete utvrđene Zakonom o kaznenom postupku.

Saslušanje osobe s prebivalištem u inozemstvu

Članak 25.

\(1\) Osoba s prebivalištem u inozemstvu koja na poziv doma ćega
pravosudnog tijela dođe u Republiku Hrvatsku kao svjedok ili vještak u
kaznenom postupku, neće biti kazneno progonjena, niti će joj se
ograničiti osobne slobode zbog razloga koji su nastupili prije njezinog
dolaska.

\(2\) Zaštita iz stavka 1. ovoga članka prestaje ako se osoba nakon
napuštanja državnog područja Republike Hrvatske ponovo vrati ili državno
područje Republike Hrvatske ne napusti po proteku roka od osam dana od
dana saslušanja.

Privremena predaja radi saslušanja

Članak 26.

\(1\) Na zamolbu stranoga pravosudnog tijela, osoba kojoj je u Republici
Hrvatskoj oduzeta sloboda, uključujući i hrvatske državljane, može biti
privremeno predana stranom pravosudnom tijelu radi saslušanja u svojstvu
svjedoka ili radi suočenja, pod uvjetom da u roku određenom od strane
domaćega pravosudnog tijela bude vraćena u Republiku Hrvatsku i ako:

1\. pristane biti privremeno predana,

2\. je njezina prisutnost neophodna u kaznenom postupku koji se vodi u
stranoj državi,

3\. uslijed privremene predaje neće doći do produženja oduzimanja
slobode,

4\. ne postoje drugi odlučujući razlozi koji se protive privremenoj
predaji.

\(2\) Osoba iz stavka 1. ovoga članka koja je privremeno predana stranom
pravosudnom tijelu, ostaje u pritvoru za cijelo vrijeme boravka u
inozemstvu, osim ukoliko domaće pravosudno tijelo ne zahtijeva njezino
puštanje na slobodu.

Članak 27.

Kada je osoba kojoj je na temelju odluke stranoga pravosud nog tijela
oduzeta sloboda predana domaćem pravosudnom tijelu radi saslušanja u
kaznenom postupku, odluka stranog pravosudnog tijela o oduzimanju
slobode u inozemstvu primjenjuje se i u Republici Hrvatskoj.

Postupanje s privremeno oduzetim predmetima

Članak 28.

\(1\) Predmeti, isprave ili imovinska korist koji su bili privremeno
oduzeti u svrhu dokazivanja, kao i spisi i odluke stavit će se na
raspolaganje stranom pravosudnom tijelu na njegov zahtjev nakon
završetka postupka međunarodne pravne pomoći u Repub lici Hrvatskoj.

\(2\) Istakne li svoje pravo na predmetima, ispravama ili imovinskoj
koristi iz stavka 1. ovoga članka treća osoba koja je svoje pravo stekla
u dobroj vjeri, državno tijelo ili oštećenik koji ima prebivalište u
Republici Hrvatskoj, ti predmeti, isprave i imovinska korist bit će
dostavljeni samo ako nadležno strano tijelo zajamči njihov besplatni
povrat nakon završetka njezinog postupka.

\(3\) Dostava se može odgoditi, sve dok su predmeti, isprave ili
imovinska korist potrebni za kazneni postupak koji je u tijeku u
Republici Hrvatskoj.

Članak 29.

\(1\) Predmeti ili imovinska korist koji su bili privremeno oduzeti u
sigurnosne svrhe mogu biti dostavljeni stranom pravosudnom tijelu, na
njegov zahtjev, po završetku postupka među narod ne pravne pomoći, radi
oduzimanja ili povrata ovlaštenoj osobi.

\(2\) Predmeti i imovinska korist iz stavka 1. ovoga članka obuhvaćaju:

1\. predmete pomoću kojih je počinjeno kazneno djelo,

2\. proizvode kaznenog djela ili njihovu protuvrijednost,

3\. prihode od kaznenog djela ili njihovu protuvrijednost,

4\. poklone i ostala davanja kao poticaj ili nagrada za kazneno djelo
ili njihovu protuvrijednost.

\(3\) Dostava može uslijediti u svakom stadiju stranoga kaznenog
postupka, a može se izvršiti samo na temelju pravomoćne i izvršne odluke
stranoga pravosudnog tijela.

\(4\) Predmeti ili imovinska korist mogu biti trajno zadržani u
Republici Hrvatskoj ako:

1\. oštećenik ima prebivalište u Republici Hrvatskoj, a trebaju mu se
vratiti,

2\. državno tijelo istakne pravo Republike Hrvatske na njima,

> 3\. osoba koja nije sudionik djela, a čiji zahtjevi nisu zajamčeni
> posredstvom države moliteljice, dokaže da je na tim predmetima ili
> imovinskoj koristi u dobroj vjeri stekla pravo u Republici Hrvatskoj
> ili u inozemstvu, a ima prebivalište u Republici Hrvatskoj,
>
> 4\. ako su predmeti ili imovinska korist potrebni za provo đenje
> kaznenog postupka koji je u tijeku u Republici Hrvat skoj ili za
> primjenu mjere oduzimanja u Republici Hrvatskoj.

\(5\) Istakne li ovlaštenik svoje zahtjeve na predmetima ili imovinskoj
koristi iz stavka 4. ovoga članka, njihova dostava državi moliteljici
odgađa se do rješenja pravnih pitanja. Sporni predmeti ili imovinska
korist mogu se dostaviti ovlašteniku:

1\. ako na to pristane država moliteljica,

2\. ako na to pristane državno tijelo u slučaju iz stavka 4. točke 2.
ovoga članka,

3\. ako je domaći sud priznao ovlaštenje na postavljanje zahtje va.

Članak 30.

Kad domaće pravosudno tijelo smatra da je međunarodna pravna pomoć
pružena u cijelosti ili djelomično, o tome donosi obrazloženu odluku.

Članak 31.

\(1\) Domaće pravosudno tijelo može pružanje međunarodne pravne pomoći u
cijelosti ili djelomično uvjetovati prethodnim namirenjem određenih
nameta (poreza, prireza, taksi i sl.).

\(2\) Ministarstvo pravosuđa određuje nadležnom stranom tije lu
primjereni rok za izjašnjavanje o prihvaćanju ili odbijanju namirenja
nameta iz stavka 1. ovoga članka. U slučaju odbijanja namirenja ili
šutnje stranoga pravosudnog tijela, međunarodna pravna pomoć pružit će
se u odnosu na dio zamolbe koji nije povezan s nametima.

[]{#_Toc250663832 .anchor}Glava III. IZRUČENJE

[]{#_Toc250663833 .anchor}Prvi dio: PRETPOSTAVKE

Izručenje hrvatskog državljanina

Članak 32.

\(1\) Hrvatski državljanin ne može biti izručen radi kaznenog progona
ili izvršenja kazne zatvora stranoj državi, niti kao osuđenik može biti
premješten iz Republike Hrvatske u stranu državu radi izdržavanja kazne
zatvora.

\(2\) Odredba stavka 1. ovoga članka ne primjenjuje se u slučajevima
privremene predaje hrvatskog državljanina domaćem pravosudnom tijelu
radi poduzimanja određenih radnji u kaznenom postupku u Republici
Hrvatskoj.

Izručenje stranca

Članak 33.

Stranac može biti izručen drugoj državi radi kaznenog progona ili
izvršenja sankcije koja uključuje oduzimanje slobode, ako je ta država
zatražila izručenje, ili je na zahtjev odnosno uz suglasnost Republike
Hrvatske preuzela kazneni progon ili izvršenje kaznene presude.

Članak 34.

\(1\) Stranac koji je na temelju odluke stranoga pravosudnog tijela
države koja izručenje traži, okrivljen ili osuđen radi kaznenih djela
kažnjivih u skladu sa zakonom te države, izručit će se toj državi, radi
vođenja kaznenog postupka, odnosno radi izvršenja sankcija koja
uključuje lišavanje slobode, ako takva djela sadrže bitna obilježja
kaznenih djela i prema domaćem pravu.

\(2\) Izručenje radi vođenja kaznenog postupka može se odobriti samo za
kaznena djela koja su prema domaćem pravu kažnjiva kaznom zatvora ili
sigurnosnom mjerom s lišenjem slobode na najduže razdoblje od barem
jedne godine ili primjenom strože kazne.

\(3\) Izručenje radi izvršenja sankcija lišavanjem slobode može se
odobriti kada je, u slučaju kaznenih djela iz stavka 1. ovoga članka,
donesena pravomoćna presuda na kaznu zatvora ili sigurnosnu mjeru s
lišavanjem slobode, koja je odmjerena u trajanju od najmanje četiri
mjeseca.

\(4\) Iznimno, ako je zamolbom za izručenje obuhvaćeno nekoliko zasebnih
kaznenih djela od kojih pojedina ne udovoljavaju uvjetima iz stavka 1. i
2. ovoga članka u odnosu na duljinu kazne koja se može izreći ili se
radi o kaznenim djelima za koja je propisana samo novčana kazna,
izručenje se može odobriti i za ta kaznena djela.

\(5\) Izručenje će se dopustiti ako država moliteljica jamči da bi
izvršila istovrsnu zamolbu Republike Hrvatske.

Odbijanje izručenja

Članak 35.

\(1\) Izručenje se neće dopustiti:

1\. ako je osoba čije se izručenje traži državljanin Republike Hrvatske,

2\. ako je djelo zbog kojeg se traži izručenje počinjeno na području
Republike Hrvatske, protiv nje ili njezina državljanina,

3\. ako djelo zbog kojeg se traži izručenje nije kazneno djelo i po
domaćem zakonu i po zakonu države u kojoj je počinjeno,

> 4\. ako je po domaćem zakonu nastupila zastara kaznenog gonjenja ili
> zastara izvršenja kazne prije nego što je strani državljanin pritvoren
> ili kao okrivljenik ispitan,
>
> 5\. ako je stranac čije se izručenje traži zbog istog djela od domaćeg
> suda već osuđen, ili ako je za isto djelo od domaćeg suda pravomoćno
> oslobođen, osim ako se stječu uvjeti za ponav ljanje kaznenog postupka
> predviđeni Zakonom o kaznenom postupku, ili ako je protiv stranca u
> Republici Hrvatskoj zbog istog djela počinjenog prema Republici
> Hrvatskoj pokrenut kazneni postupak, a ako je pokrenut postupak zbog
> djela počinjenog prema državljaninu Republike Hrvatske -- ako nije
> položeno osiguranje za ostvarivanje imovinskopravnog zahtjeva
> oštećenika,

6\. ako nije utvrđena istovjetnost osobe čije se izručenje traži,

> 7\. ako nema dovoljno dokaza za osnovanu sumnju da je stranac čije se
> izručenje traži počinio određeno kazneno djelo ili da postoji
> pravomoćna presuda.

\(2\) Izručenje se može odbiti ako Republika Hrvatska može preuzeti
progon kaznenog djela ili izvršenje strane kaznene presude, a to se čini
prikladnim s obzirom na socijalnu rehabilitaciju okrivljenika.

Članak 36.

Stranac koji podliježe sudbenosti Republike Hrvatske iznimno može biti
izručen stranoj državi ako to opravdavaju posebne okolnosti, a osobito
mogućnosti socijalne rehabilitacije.

Načelo specijaliteta

Članak 37.

\(1\) Izručenje će se dopustiti pod uvjetom da država moliteljica
izručenika:

> 1\. ne progoni ili ne kazni ili ne izruči trećoj državi zbog određenog
> djela počinjenog prije izručenja, a u odnosu na koje djelo nije
> odobreno izručenje,

2\. ne ograničava u njegovim osobnim pravima iz razloga koji nije nastao
u vezi s izručenjem,

3\. ne izvede pred izvanredni sud.

\(2\) Uvjeti iz stavka 1. točke 1. i 2. ovoga članka neće se
primijeniti:

1\. ako ih se izručenik izrijekom odrekne, ili

> 2\. ako izručenik, usprkos upozorenju na posljedice, ne napusti
> državno područje države moliteljice u roku od 45 dana nakon uvjetnog
> ili konačnog oslobođenja, iako je mogao, ili ako se nakon napuštanja
> tog područja ponovno tamo vrati.

Dodatna zamolba za izručenjem

Članak 38.

Ako izručenik bude optužen za druga kaznena djela, državi moliteljici
dopustit će se provođenje kaznenog postupka i za ta djela, pod uvjetima
iz članka 34., 35. i 37 ovoga Zakona.

Zamolbe za izručenje od strane više zemalja

Članak 39.

\(1\) Podnese li više država zamolbu za izručenje iste osobe za isto
kazneno djelo, izručenje će se odobriti državi na čijem području je
djelo počinjeno, ili na čijem području je počinjen veći dio kriminalnih
aktivnosti u slučaju produljenog ili trajnoga kaznenog djela, ili na
čijem području organizator ima prebivalište u slučaju kaznenog djela
organiziranog kriminala.

\(2\) Podnese li više država zamolbu za izručenje iste osobe za
različita kaznena djela, odluka će se donijeti s obzirom na okolnosti
konkretnog slučaja, posebice s obzirom na težinu kaznenog djela,
redoslijed podnošenja zahtjeva, državljanstvo izručenika, mogućnost
bolje socijalne rehabilitacije i mogućnosti izručenja trećoj državi.

\(3\) Odluka iz prethodnih stavaka ovoga članka mora biti ob razlo žena.

Uvjeti izručenja u Republiku Hrvatsku

Članak 40.

\(1\) Ako se protiv osobe koja se nalazi u stranoj državi vodi u
Republici Hrvatskoj kazneni postupak ili je takvoj osobi domaći sud
izrekao pravomoćnu presudu, ministar pravosuđa može podnijeti zamolbu za
izručenje na traženje domaćega pravosudnog tijela.

\(2\) Ako tražena osoba bude izručena, kazneno će se progoniti odnosno
prema njoj će se moći izvršiti sankcija samo za kazneno djelo za koje je
izručenje odobreno, osim ako se toga prava odrekla, a država koja
izručuje nije postavila takav uvjet.

\(3\) Zamolbi iz stavka 1. ovoga članka prilažu se dokumenti iz članka
43. ovoga Zakona.

Članak 41.

\(1\) Ako je strana država odobrila izručenje uz određene uvjete u
pogledu vrste ili visine kazne koja se može izreći odnosno izvršiti i uz
te uvjete izručenje bude prihvaćeno, sud je pri izricanju kazne vezan
tim uvjetima, a ako je riječ o izvršenju već izrečene kazne, sud koji je
sudio u posljednjem stupnju preinačit će presudu i prilagoditi izrečenu
kaznu uvjetima izručenja.

\(2\) Ako je izručenik bio pritvoren u stranoj državi zbog kaznenog
djela zbog kojeg je izručen, vrijeme što ga je proveo u pritvoru
uračunat će se u kaznu.

Provođenje izručenika kroz Republiku Hrvatsku

Članak 42.

\(1\) Ako strana država traži izručenje od druge strane države, a
izručenik se ima provesti preko teritorija Republike Hrvatske, ministar
pravosuđa može stranoj državi koja je provođenje zatražila odobriti
njegovo provođenje sukladno uvjetima koji su potrebni za odobrenje
izručenja iz članka 34. i 35. ovoga Zakona.

\(2\) Zamolba za provođenje izručenika preko državnog područja Republike
Hrvatske mora sadržavati sve podatke iz članka 43. ovoga Zakona.

\(3\) Troškove provođenja izručenika preko teritorija Republike Hrvatske
snosi država koja traži izručenje.

[]{#_Toc250663834 .anchor}Drugi dio: POSTUPAK ZA IZRUČENJE

Zamolba za izručenje

Članak 43.

\(1\) Zamolba za izručenje sadrži podatke iz članka 8. stavka 3. ovoga
Zakona, a zamolbi se prilažu:

1\. sredstva za utvrđivanje istovjetnosti izručenika (točan opis,
fotografije, otisci prstiju i sl.),

> 2\. optužnica ili presuda ili odluka o pritvoru ili koji drugi akt
> ravan toj odluci, u izvorniku ili ovjerenom prijepisu, u kojem treba
> biti naznačeno ime i prezime osobe čije se izručenje traži i ostali
> podaci potrebni za utvrđivanje njezine istovjetnosti,

3\. opis djela, zakonski naziv kaznenog djela i dokazi za osnovanu
sumnju,

> 4\. izvadak iz teksta kaznenog zakona koji se treba primijeniti ili je
> primijenjen prema izručeniku zbog djela u povodu kojega se traži
> izručenje, a ako je djelo počinjeno na području treće države, onda i
> izvadak iz teksta kaznenog zakona te države.

\(2\) Ako su dokumenti iz stavka 1. ovoga članka sastavljeni na stranom
jeziku, zamolbi treba priložiti i prijevod na hrvatski jezik.

Zamolba za privremeno uhićenje radi izručenja

Članak 44.

Zamolba za privremeno uhićenje radi izručenja, pored sadržaja iz članka
8. stavka 3. ovoga Zakona, mora sadržavati i:

1\. podatke za utvrđivanje identiteta osobe čije se uhićenje radi
izručenja traži,

2\. činjenični i pravni opis kaznenog djela,

3\. izjavu pravosudnog tijela o postojanju pravomoćne osuđu ju će
presude ili odluke o pritvoru,

4\. izjavu da će biti zatraženo izručenje osobe čije se uhićenje radi
izručenja traži.

Članak 45.

Zamolbu za izručenje, odnosno zamolbu za privremeno uhićenje u svrhu
izručenja Ministarstvo pravosuđa dostavlja nadležnom sudu na čijem
području boravi ili na čijem se području zatekne osoba čije se izručenje
traži.

Članak 46.

Osoba čije se izručenje traži može biti uhićena radi izručenja na
temelju zamolbe stranoga pravosudnog tijela ili, uz uvjet uzajamnosti,
na temelju raspisane međunarodne tjeralice.

Rješenje o pritvoru radi izručenja

Članak 47.

\(1\) Nadležni sud donosi rješenje o pritvoru radi izručenja, osim ako
postoji vjerojatnost da izručenje neće biti odobreno, a ostanak stranca
na slobodi ne ugrožava postupak izručenja.

\(2\) Ako stranac nije sposoban za pritvor ili ako to opravdavaju drugi
razlozi, nadležni sud može umjesto pritvora odrediti druge mjere za
osiguranje njegove nazočnosti.

Ukidanje pritvora

Članak 48.

\(1\) Istražni sudac će pustiti na slobodu stranca kad prestanu razlozi
za pritvor ili ako zahtjev za izručenje ne bude podnesen u roku koji je
on odredio vodeći računa o svim okolnostima iz zamolbe za izručenje, a
koji ne može biti dulji od 40 dana od dana pritvaranja. Pritvor određen
na temelju članka 44. ovoga Zakona može biti ukinut ako u roku od 18
dana od dana pritvaranja stranca ne bude podnesena zamolba za izručenje.

\(2\) O rokovima iz stavka 1. ovoga članka Ministarstvo pravosuđa bez
odgode obavještava državu moliteljicu, na čiju zamolbu nadležno
pravosudno tijelo može produljiti trajanje pritvora za još najviše 30
dana.

\(3\) Nalazi li se izručenik već u pritvoru po nekoj drugoj osnovi, rok
iz stavka 1. ovoga članka počinje teći od odluke o pritvoru radi
izručenja.

Produljenje i obnova pritvora

Članak 49.

\(1\) Nakon primitka zamolbe za izručenje, mjera pritvora ostaje na
snazi tijekom cijelog postupka izručenja do isteka roka za izvršenje
rješenja o izvršenju iz članka 59. ovoga Zakona.

\(2\) Bude li izručenik pušten iz pritvora zbog proteka rokova iz članka
48. stavka 1. i 2. ovoga Zakona, ako država moliteljica ponovno podnese
zamolbu za privremeno uhićenje radi izručenja ili zamolbu za izručenje,
dopušteno je ponovno odrediti pritvor radi izručenja.

Privremeno oduzimanje predmeta

Članak 50.

\(1\) Na zamolbu države moliteljice domaći sud može naložiti pretragu
uhićenika i prostorija.

\(2\) Pri uhićenju će se privremeno oduzeti predmeti i imovinska korist
koji u stranom kaznenom postupku mogu poslužiti kao dokaz ili koji
potječu od kaznenog djela.

\(3\) Mjere iz stavka 1. i 2. ovoga članka mogu trajati do donošenja
odluke o pritvoru radi izručenja, ali najduže 48 sati nakon uhićenja.

Članak 51.

Obavijest o uhićenju, privremenom oduzimanju predmeta, odnosno pretrazi
uhićenika i prostorija dostavlja se Ministarstvu pravosuđa bez odgode.

Pravo na saslušanje

Članak 52.

\(1\) Prigodom donošenja rješenja o pritvoru radi izručenja, nadležni
sud utvrdit će je li izručenik osoba naznačena u zamolbi, a nakon toga
će mu bez odgađanja priopćiti zbog čega se i na temelju kojih dokaza
traži njegovo izručenje i pozvati ga da navede što ima u svoju obranu.
Obrazložit će mu pretpostavke za izručenje, te ga upoznati s pravom na
žalbu i pravom na branitelja, odnosno postavit će mu branitelja po
službenoj dužnosti ako je u pitanju kazneno djelo za koje je obrana
obvezna po Zakonu o kaznenom postupku, a također će obavijestiti
izručenika o mogućnosti davanja pristanka na predaju državi moliteljici
po pojednostavljenom postupku izručenja i odricanja od prava iz članka
54. stavka 1. ovoga Zakona.

\(2\) Izručenik se ukratko ispituje o osobnim prilikama, državljanstvu i
odnosima prema državi moliteljici, te da li se i iz kojih razloga
protivi uhićenju ili izručenju. U ispitivanju može sudjelovati i
branitelj izručenika.

\(3\) O ispitivanju i obrani sastavlja se zapisnik.

Izvidne radnje

Članak 53.

\(1\) Nakon saslušanja prema članku 52. stavku 2. ovoga Zakona, istražni
sudac prema potrebi provodi izvidne radnje radi utvrđivanja postoje li
pretpostavke za izručenje.

\(2\) Ako je protiv izručenika u tijeku kazneni postupak u Republici
Hrvatskoj zbog istog ili drugog kaznenog djela, istražni sudac to
naznačuje u službenim zabilješkama.

Pojednostavljeno izručenje

Članak 54.

\(1\) Izručenik može dati pristanak na predaju državi moliteljici po
pojednostavljenom postupku izručenja, kao i odreći se prava iz članka
40. stavka 2. ovoga Zakona, nakon čega nadležni sud odobrava njegovo
izručenje, ukoliko ne postoje razlozi za druga čiju odluku.

\(2\) Pristanak i odricanje iz stavka 1. ovoga članka unijet će se u
zapisnik pred nadležnim sudom sukladno Zakonu o kaznenom postupku, na
način koji dokazuje da je izručenik pri tome postupao dragovoljno i bio
u potpunosti svjestan posljedica.

\(3\) Pristanak i odricanje iz stavka 1. ovoga članka su neopozivi.

\(4\) O pristanku iz stavka 1. ovoga članka nadležni sud će bez
odlaganja izvijestiti Ministarstvo pravosuđa koje će, najkasnije u roku
od 10 dana od dana pritvaranja izručenika, izvijestiti državu
moliteljicu, koja u tom slučaju nije obvezna dostaviti zamolbu za
izručenje.

\(5\) Ako je izručenik dao pristanak iz stavka 1. ovoga članka, nakon
isteka roka iz stavka 4. ovoga članka, nadležni sud će provesti
pojednostavljeni postupak izručenja ako još nije zaprimljena zamolba za
izručenje.

\(6\) Ako je izručenik dao pristanak iz stavka 1. nakon isteka roka iz
stavka 4. ovoga članka, a u međuvremenu je zaprimljena zamolba za
izručenje, nadležni sud može provesti pojednostav ljeni postupak
izručenja.

\(7\) Pojednostavljeno izručenje ima učinke izručenja i podliježe istim
uvjetima. Na to će se upozoriti državu moliteljicu.

Rješenje kojim se zahtjev za izručenje odbija

Članak 55.

\(1\) Ako nadležni sud utvrdi da nije udovoljeno zakonskim
pretpostavkama za izručenje, donijet će rješenje da se zamolba za
izručenje odbija i dostaviti ga bez odlaganja Vrhovnom sudu Republike
Hrvatske, koji će nakon saslušanja nadležnoga državnog odvjetnika
rješenje potvrditi, ukinuti ili preinačiti.

\(2\) Pravomoćno rješenje kojim se izručenje odbija dostavlja se
Ministarstvu pravosuđa koje će o tome izvijestiti državu moliteljicu.

Rješenje kojim se odobrava izručenje

Članak 56.

\(1\) Kad vijeće nadležnog suda utvrdi da je udovoljeno zakonskim
pretpostavkama za izručenje, o tome donosi rješenje.

\(2\) Protiv ovog rješenja dopuštena je žalba u roku od 3 dana. O žalbi
odlučuje Vrhovni sud Republike Hrvatske.

Rješenje ministra pravosuđa

Članak 57.

\(1\) Pravomoćno rješenje kojim je utvrđeno da je udovoljeno zakonskim
pretpostavkama za izručenje, zajedno sa spisom predmeta dostavlja se
Ministarstvu pravosuđa.

\(2\) Ministar pravosuđa donosi rješenje kojim dopušta ili ne dopušta
izručenje.

\(3\) U rješenju kojim dopušta izručenje ministar pravosuđa navest će:

> 1\. da se izručenik ne može kazneno progoniti za drugo kazneno djelo
> počinjeno prije izručenja, osim ako se tog prava odrekao sukladno
> članku 40. stavku 2. ovoga Zakona,
>
> 2\. da se prema izručeniku ne može izvršiti kazna za drugo prije
> izručenja počinjeno kazneno djelo, osim ako se tog prava odrekao
> sukladno članku 40. stavku 2. ovoga Zakona,
>
> 3\. da se izručenik ne može izručiti trećoj državi radi kaznenog
> progona ili izvršenja kazne zatvora za djelo počinjeno prije
> izručenja, bez dopuštenja ministra pravosuđa Republike Hrvat ske.

\(4\) Osim navedenih uvjeta, ministar pravosuđa može rješe njem iz
stavka 2. ovoga članka postaviti državi moliteljici i druge uvjete za
izručenje.

\(5\) Protiv rješenja ministra pravosuđa iz stavka 2. ovoga članka žalba
nije dopuštena.

Izvršivost rješenja o izručenju

Članak 58.

Rješenje o izručenju izvršno je:

1\. kada ministar pravosuđa donese rješenje iz članka 57. stav ka 2.
ovoga Zakona,

2\. u slučaju iz članka 54. ovoga Zakona, kada izručenik izrijekom
pristane na izručenje.

Izvršenje izručenja

Članak 59.

\(1\) Za izvršenje rješenja o izručenju nadležno je Ministarstvo
unutarnjih poslova koje će sa nadležnim tijelom vlasti države
moliteljice dogovoriti mjesto i vrijeme predaje izručenika.

\(2\) Predaja izručenika mora biti izvršena najkasnije u roku od 2
mjeseca od dana izvršnosti rješenja o izručenju.

\(3\) Ako država moliteljica ne preuzme izručenika u roku od osam dana
od dogovorenog dana predaje iz stavka 1. ovoga članka, izručenik će biti
pušten na slobodu. Taj rok može biti produžen do ukupno 30 dana na
temelju opravdanog zahtjeva države moliteljice.

Odgoda predaje i privremeno izručenje

Članak 60.

\(1\) Izvršenje izručenja može biti odgođeno dok se protiv izručenika u
Republici Hrvatskoj ne dovrši kazneni postupak koji se vodi zbog drugoga
kaznenog djela, ili dok izručenik u Republici Hrvatskoj ne izdrži kaznu
zatvora ili sigurnosnu mjeru oduzimanja slobode.

\(2\) Privremeno izručenje može biti dopušteno ako se time neće
naštetiti kaznenom postupku koji se vodi pred domaćim sudom i ako je
država moliteljica zajamčila da će izručenika zadržati u pritvoru za
vrijeme njegovog boravka u toj državi i da će ga u roku kojeg je
odredilo Ministarstvo pravosuđa vratiti u Republiku Hrvatsku.

Članak 61.

Republika Hrvatska snosi troškove dovođenja izručenika iz zamoljene
države, a u slučaju izručenja u inozemstvo Republika Hrvatska snosi
troškove pritvora i prijevoza izručenika do dogovorenog mjesta predaje u
Republici Hrvatskoj.

[]{#_Toc250663835 .anchor}Glava IV. PREUZIMANJE I USTUPANJE POSTUPKA

[]{#_Toc250663836 .anchor}Prvi dio: PRETPOSTAVKE

Preuzimanje postupka od strane Republike Hrvatske

Članak 62.

Na zamolbu stranoga pravosudnog tijela domaće pravosudno tijelo može
preuzeti vođenje kaznenog postupka zbog kaznenog djela počinjenog u
inozemstvu:

1\. kada nije dopušteno izručenje,

> 2\. ako strano pravosudno tijelo izjavi da nakon pravomoćne odluke
> domaćeg pravosudnog tijela okrivljenika neće radi istog djela dalje
> kazneno progoniti.

Članak 63.

\(1\) Zamolba stranog pravosudnog tijela za poduzimanje kaznenog progona
protiv hrvatskog državljanina ili osobe s prebivalištem u Republici
Hrvatskoj za kazneno djelo počinjeno u inozemstvu upućuje se, zajedno s
kaznenim spisom, nadležnom državnom odvjetniku na čijem području ta
osoba ima prebivalište.

\(2\) Ako je u kaznenom postupku koji je preuzet, stranom pravosudnom
tijelu bio podnesen imovinskopravni zahtjev, domaće pravosudno tijelo
postupit će kao da je takav zahtjev podnesen u postupku pred domaćim
sudom.

\(3\) O odbijanju preuzimanja kaznenog progona, odnosno o pravomoćnoj
odluci donesenoj u preuzetom kaznenom postupku, obavijestit će se strano
pravosudno tijelo koje je zamolbu podnijelo, putem Ministarstva
pravosuđa.

Primjena prava i suđenje u odsutnosti

Članak 64.

\(1\) Za kazneno djelo počinjeno u inozemstvu sudi se kao da je
počinjeno u Republici Hrvatskoj.

\(2\) Strano pravo primjenjuje se kada je blaže za okrivljenika.

\(3\) Suđenje u odsutnosti nije dopušteno.

Ustupanje kaznenog postupka

Članak 65.

\(1\) Ako je na području Republike Hrvatske kazneno djelo počinio
stranac s prebivalištem u stranoj državi, toj državi se mo že ustupiti
kazneni progon, pod uvjetom da se ona tome ne protivi.

\(2\) Kazneni progon može se ustupiti za kaznena djela za koja je
propisana kazna zatvora do deset godina.

[]{#_Toc250663837 .anchor}Drugi dio: POSTUPAK

Članak 66.

Zamolbi za ustupanje kaznenog progona, sastavljenoj sukladno članku 8.
stavku 3. ovoga Zakona, prilažu se kazneni spis i svi prikupljeni
dokazi.

Članak 67.

\(1\) Prije donošenja rješenja o provođenju istrage, odluku o ustupanju
donosi nadležni državni odvjetnik.

\(2\) U tijeku istrage odluku iz stavka 1. ovoga članka na prijedlog
nadležnoga državnog odvjetnika donosi istražni sudac, a do početka
glavne rasprave -- sudsko vijeće.

\(3\) Ako je oštećenik državljanin Republike Hrvatske ustupanje nije
dopušteno ako se on tome protivi, osim ako je dano osiguranje za
ostvarivanje njegovoga imovinskopravnog zahtjeva.

\(4\) Ako se okrivljenik nalazi u pritvoru, od strane države zatražit će
se da najkasnije u roku od petnaest dana odgovori preuzima li kazneni
progon.

Članak 68.

Svaka istražna radnja koju je provelo strano pravosudno tijelo prema
pravu države moliteljice, u kaznenom postupku bit će izjednačena s
odgovarajućom istražnom radnjom prema pravu Republike Hrvatske, osim ako
je to protivno odredbama članka 4. ovoga Zakona.

Članak 69.

\(1\) Troškovi nastali u preuzetom kaznenom postupku koje je utvrdilo
strano pravosudno tijelo pridodat će se troškovima postupka nastalim u
kaznenom postupku pred domaćim pravosudnim tijelom. Troškovi se ne
naknađuju stranom pravosudnom tijelu.

\(2\) U slučaju ustupanja kaznenog progona domaće pravosudno tijelo će
obavijestiti strano pravosudno tijelo o troškovima postupka nastalim u
kaznenom postupku pred domaćim pravosudnim tijelom, koje neće
zahtijevati naknadu tih troškova.

[]{#_Toc250663838 .anchor}Glava V. PREUZIMANJE IZVRŠENJA STRANIH
KAZNENIH PRESUDA

Preuzimanje izvršenja od strane Republike Hrvatske

Članak 70.

\(1\) Domaći sud postupit će po zamolbi države moliteljice za izvršenje
kaznene presude stranog suda i izvršit će pravomoćnu presudu u odnosu
prema sankciji koju je izrekao strani sud, na način da presudom izrekne
sankciju prema kaznenom zakonodavstvu Republike Hrvatske.

\(2\) Domaći sud je pri ocjenjivanju kažnjivosti i mogućnosti kaznenog
progona vezan na činjenično stanje utvrđeno u presudi stranog suda, osim
ako se radi o činjenicama koje se protive javnom moralu i pravnom
poretku Republike Hrvatske.

Članak 71.

\(1\) U izreku presude iz članka 70. stavka 1. ovoga Zakona domaći sud
će unijeti potpunu izreku i naziv suda iz presude stranog suda i izreći
će sankciju. U obrazloženju presude iznijet će razloge kojima se
rukovodio pri izricanju sankcije.

\(2\) Protiv presude žalbu mogu izjaviti državni odvjetnik i osuđenik
ili njegov branitelj.

Članak 72.

\(1\) Mjesna nadležnost suda iz članka 70. ovoga Zakona određuje se
prema posljednjem prebivalištu osuđene osobe u Republici Hrvatskoj, a
ako osuđena osoba nije imala prebivalište u Republici Hrvatskoj, prema
mjestu njezinog rođenja. Ako osuđe na osoba nije imala prebivalište,
niti je rođena u Republici Hrvatskoj, Vrhovni sud Republike Hrvatske
odredit će jedan od stvarno nadležnih sudova pred kojim će se provesti
postupak.

\(2\) Stvarna nadležnost sudova propisana je posebnim zakonom.

\(3\) Nadležni sud donosi presudu u vijeću, bez prisutnosti stranaka.

Izvršenje strane sankcije

Članak 73.

\(1\) Sankcija koju je izreklo strano pravosudno tijelo izvršit će se
prema domaćim propisima o izvršenju kaznenih sankcija.

\(2\) Izvršenje će biti obustavljeno ako u državi moliteljici nastupi
zastara izvršenja ili je ukinuto izvršenje.

\(3\) Ako se izvršava samo odluka o troškovima, državi moliteljici će se
uputiti iznos koji je preostao nakon odbitka nastalih troškova, uz uvjet
uzajamnosti.

\(4\) Odluka stranoga pravosudnog tijela o troškovima preuzet će se i
izvršiti ukoliko se ti troškovi plaćaju u državi moliteljici.

Članak 74.

Sudska presuda stranog suda neće se izvršiti ako:

1\. je nastupila zastara izvršenja kazne po hrvatskom pravu,

> 2\. počinitelj podliježe i hrvatskoj sudbenosti, a prema hrvat skom
> pravu se počinitelju iz drugih razloga ne može izreći kaznena
> sankcija,
>
> 3\. stranu sankciju nije izreklo nadležno pravosudno tijelo, a u
> slučaju novčane kazne ako ju je izreklo upravno tijelo protiv čije
> odluke je dopuštena žalba sudu koji ima nadležnost u kaznenim
> stvarima,

4\. osuđena osoba u postupku na kojem se temelji strana odluka nije
saslušana odnosno nije imala priliku braniti se.

Članak 75.

Na zahtjev domaćega pravosudnog tijela Ministarstvo pravo suđa može od
strane države zamoliti preuzimanje izvršenja kaznene presude domaćeg
suda ako:

1\. Republika Hrvatska ne može osigurati izvršenje kaznene presude
domaćeg suda,

2\. bi se uslijed prijenosa izvršenja očekivala bolja socijalna
rehabilitacija osuđenika.

Članak 76.

Zamolbi za preuzimanje sudske presude sastavljenoj sukladno članku 8.
stavku 3. ovoga Zakona prilože se:

1\. izvornik ili ovjeren preslik sudske presude s potvrdom njezine
izvršnosti,

2\. potvrda o vremenskom trajanju kazne zatvora izdržane u državi
moliteljici, ako je to potrebno,

3\. original ili ovjeren preslik kaznenog spisa, ako to traži država
izvršenja.

Članak 77.

\(1\) Suglasnost na uvjete koje u postupku preuzimanja izvršenja kaznene
presude postavi država presuđenja daje ministar pravosuđa Republike
Hrvatske.

\(2\) Ako postoji sudbenost Republike Hrvatske, a u stranoj državi je
izrečena sankcija koja je teža od one predviđene domaćim pravom, moguće
je preuzimanje izvršenja i takve sankcije, ako to strana država
izrijekom zahtijeva, odnosno odbija pristati na izvršenje kaznene
presude svog suda na način iz članka 70. ovoga Zakona.

Članak 78.

\(1\) Preuzme li strana država izvršenje kaznene presude domaćeg suda,
nadležno pravosudno tijelo odustaje od izvršenja, osim ako ga zamoljena
strana država izvijesti da neće provesti izvršenje.

\(2\) Osuđenik može biti pritvoren radi osiguranja preuzimanja izvršenja
sudske presude.

Članak 79.

Osuđenik koji se nalazi u pritvoru u Republici Hrvatskoj može biti
podvrgnut preuzimanju izvršenja kaznene presude samo ako na to pristane
i ako se može očekivati da će zamoljena država poštovati uvjete koje je
odredilo domaće nadležno tijelo.

Premještaj osuđenika

Članak 80.

\(1\) Osuđenik koji se nalazi u Republici Hrvatskoj na izdržavanju kazne
zatvora na temelju presude domaćeg suda, može podnijeti zamolbu za
izdržavanje kazne u zemlji svojeg državljanstva odnosno prebivališta.
Zamolbu može podnijeti upravi kaznionice u kojoj izdržava kaznu,
prvostupanjskom sudu ili Ministarstvu pravosuđa.

\(2\) Zamolba se dostavlja Ministarstvu pravosuđa koje o tome izvješćuje
državu u koju osuđenik želi biti premješten radi nastavka izdržavanja
kazne i provodi postupak premještaja osuđenika na temelju međunarodnog
ugovora ili na temelju uzajamnosti.

\(3\) Nadležni sud ili uprava kaznionice u kojoj osuđenik izdržava
kaznu, upoznat će osuđenika sa mogućnošću da kaznu izdržava u zemlji
svojeg državljanstva odnosno prebivališta.

\(4\) Zamolbu može podnijeti i država čiji je osuđenik državljanin, ili
u kojoj ima prebivalište. Zamolba će se razmatrati ako je osuđenik
suglasan sa premještajem.

\(5\) Osuđenik može biti premješten ako u vrijeme primitka zamolbe za
premještaj ima za izdržati najmanje još 6 mjeseci od izrečene kazne.

\(6\) Suglasnost na premještaj osuđenika daje ministar pravosuđa
Republike Hrvatske, uz prethodno pribavljeno mišljenje državnog
odvjetništva.

\(7\) Hrvatski državljanin koji se nalazi na izdržavanju kazne zatvora u
stranoj državi može biti premješten u Republiku Hrvatsku radi nastavka
izdržavanja kazne zatvora uz suglasnost države presuđenja i ministra
pravosuđa Republike Hrvatske, na temelju zamolbe koju je uputio
nadležnom tijelu države presuđenja ili ministarstvu pravosuđa Republike
Hrvatske, uz uvjet iz stavka 5. ovoga članka.

[]{#_Toc250663839 .anchor}Glava VI. ZAVRŠNE ODREDBE

Članak 81.

U mjeri u kojoj ovaj Zakon ne sadrži posebna postupovna pravila, na
odgovarajući način se primjenjuju odredbe Zakona o kaznenom postupku,
Zakona o prekršajima, Zakona o Uredu za suzbijanje korupcije i
organiziranog kriminaliteta i Zakona o sudovima.

Članak 82.

Stupanjem na snagu ovoga Zakona prestaju važiti odredbe podstavaka 1. i
2. članka 523. Zakona o kaznenom postupku (»Narodne novine«, br.
110/97., 27/98., 58/99., 112/99., 58/02., 143/02. i 62/03. -- pročišćeni
tekst).

Prijelazne odredbe

Članak 83.

Postupci izručenja koji su u tijeku na dan stupanja na snagu ovoga
Zakona, dovršit će se prema odredbi članka 523. Zakona o kaznenom
postupku (»Narodne novine«, br. 110/97., 27/98., 58/99., 112/99.,
58/02., 143/02. i 62/03. -- pročišćeni tekst). Isto vrijedi i za
preuzimanje kaznenih postupaka te izvršenje strane kaznene presude.

Stupanje na snagu

Članak 84.

Ovaj Zakon objavit će se u »Narodnim novinama«, a stupa na snagu 1.
srpnja 2005.
