##### UREDBA (EU) 2016/679 EUROPSKOG PARLAMENTA I VIJEĆA

##### od 27. travnja 2016.

##### o zaštiti pojedinaca u vezi s obradom osobnih podataka i o slobodnom kretanju takvih podataka te o stavljanju izvan snage Direktive 95/46/EZ 

##### (**Opća uredba o zaštiti podataka**)

[POGLAVLJE I. Opće odredbe
[30](#poglavlje-i.-opće-odredbe)](#poglavlje-i.-opće-odredbe)

[POGLAVLJE II. Načela
[33](#poglavlje-ii.-načela)](#poglavlje-ii.-načela)

[POGLAVLJE III. Prava ispitanika
[37](#poglavlje-iii.-prava-ispitanika)](#poglavlje-iii.-prava-ispitanika)

[Odjeljak 1. Transparentnost i modaliteti
[37](#odjeljak-1.-transparentnost-i-modaliteti)](#odjeljak-1.-transparentnost-i-modaliteti)

[Odjeljak 2. Informacije i pristup osobnim podacima
[37](#odjeljak-2.-informacije-i-pristup-osobnim-podacima)](#odjeljak-2.-informacije-i-pristup-osobnim-podacima)

[Odjeljak 3. Ispravak i brisanje
[40](#odjeljak-3.-ispravak-i-brisanje)](#odjeljak-3.-ispravak-i-brisanje)

[POGLAVLJE IV. Voditelj obrade i izvršitelj obrade
[44](#poglavlje-iv.-voditelj-obrade-i-izvršitelj-obrade)](#poglavlje-iv.-voditelj-obrade-i-izvršitelj-obrade)

[Odjeljak 1. Opće obveze
[44](#odjeljak-1.-opće-obveze)](#odjeljak-1.-opće-obveze)

[Odjeljak 2. Sigurnost osobnih podataka
[47](#odjeljak-2.-sigurnost-osobnih-podataka)](#odjeljak-2.-sigurnost-osobnih-podataka)

[Odjeljak 3. Procjena učinka na zaštitu podataka i prethodno
savjetovanje
[49](#odjeljak-3.-procjena-učinka-na-zaštitu-podataka-i-prethodno-savjetovanje)](#odjeljak-3.-procjena-učinka-na-zaštitu-podataka-i-prethodno-savjetovanje)

[Odjeljak 4. Službenik za zaštitu podataka
[50](#odjeljak-4.-službenik-za-zaštitu-podataka)](#odjeljak-4.-službenik-za-zaštitu-podataka)

[Odjeljak 5. Kodeksi ponašanja i certificiranje
[52](#odjeljak-5.-kodeksi-ponašanja-i-certificiranje)](#odjeljak-5.-kodeksi-ponašanja-i-certificiranje)

[POGLAVLJE V. Prijenosi osobnih podataka trećim zemljama ili
međunarodnim organizacijama
[55](#poglavlje-v.-prijenosi-osobnih-podataka-trećim-zemljama-ili-međunarodnim-organizacijama)](#poglavlje-v.-prijenosi-osobnih-podataka-trećim-zemljama-ili-međunarodnim-organizacijama)

[POGLAVLJE VI. Neovisna nadzorna tijela
[59](#poglavlje-vi.-neovisna-nadzorna-tijela)](#poglavlje-vi.-neovisna-nadzorna-tijela)

[Odjeljak 1. Neovisni status
[59](#odjeljak-1.-neovisni-status)](#odjeljak-1.-neovisni-status)

[Odjeljak 2. Nadležnost, zadaće i ovlasti
[61](#odjeljak-2.-nadležnost-zadaće-i-ovlasti)](#odjeljak-2.-nadležnost-zadaće-i-ovlasti)

[POGLAVLJE VII. Suradnja i konzistentnost
[65](#poglavlje-vii.-suradnja-i-konzistentnost)](#poglavlje-vii.-suradnja-i-konzistentnost)

[Odjeljak 1. Suradnja
[65](#odjeljak-1.-suradnja)](#odjeljak-1.-suradnja)

[Odjeljak 2. Konzistentnost
[67](#odjeljak-2.-konzistentnost)](#odjeljak-2.-konzistentnost)

[Odjeljak 3 Europski odbor za zaštitu podataka
[69](#odjeljak-3-europski-odbor-za-zaštitu-podataka)](#odjeljak-3-europski-odbor-za-zaštitu-podataka)

[POGLAVLJE VIII. Pravna sredstva, odgovornost i sankcije
[72](#poglavlje-viii.-pravna-sredstva-odgovornost-i-sankcije)](#poglavlje-viii.-pravna-sredstva-odgovornost-i-sankcije)

[POGLAVLJE IX. Odredbe u vezi s posebnim situacijama obrade
[75](#poglavlje-ix.-odredbe-u-vezi-s-posebnim-situacijama-obrade)](#poglavlje-ix.-odredbe-u-vezi-s-posebnim-situacijama-obrade)

[POGLAVLJE X. Delegirani akti i provedbeni akti
[77](#poglavlje-x.-delegirani-akti-i-provedbeni-akti)](#poglavlje-x.-delegirani-akti-i-provedbeni-akti)

[POGLAVLJE XI. Završne odredbe
[77](#poglavlje-xi.-završne-odredbe)](#poglavlje-xi.-završne-odredbe)

##### UREDBA (EU) 2016/679 EUROPSKOG PARLAMENTA I VIJEĆA

##### od 27. travnja 2016.

##### o zaštiti pojedinaca u vezi s obradom osobnih podataka i o slobodnom kretanju takvih podataka te o stavljanju izvan snage Direktive 95/46/EZ 

##### (**Opća uredba o zaštiti podataka**)

EUROPSKI PARLAMENT I VIJEĆE EUROPSKE UNIJE,

uzimajući u obzir Ugovor o funkcioniranju Europske unije, a posebno
njegov članak 16.,

uzimajući u obzir prijedlog Europske komisije,

nakon prosljeđivanja nacrta zakonodavnog akta nacionalnim parlamentima,

uzimajući u obzir mišljenje Europskoga gospodarskog i socijalnog
odbora[ (^1^)](https://eur-lex.europa.eu/legal-content/HR/TXT/?uri=celex:32016R0679#ntr1-L_2016119HR.01000101-E0001),

uzimajući u obzir mišljenje Odbora
regija[ (^2^)](https://eur-lex.europa.eu/legal-content/HR/TXT/?uri=celex:32016R0679#ntr2-L_2016119HR.01000101-E0002),

u skladu s redovnim zakonodavnim
postupkom[ (^3^)](https://eur-lex.europa.eu/legal-content/HR/TXT/?uri=celex:32016R0679#ntr3-L_2016119HR.01000101-E0003),

budući da:

  ----------------------------------------------------------------------------
  \(1\)   Zaštita pojedinaca s obzirom na obradu osobnih podataka temeljno je
          pravo. Člankom 8. stavkom 1. Povelje Europske unije o temeljnim
          pravima („Povelja") te člankom 16. stavkom 1. Ugovora o
          funkcioniranju Europske unije (UFEU) utvrđuje se da svatko ima pravo
          na zaštitu svojih osobnih podataka.
  ------- --------------------------------------------------------------------

  ----------------------------------------------------------------------------

  ----------------------------------------------------------------------------
  \(2\)   Načela i pravila o zaštiti pojedinaca u vezi s obradom njihovih
          osobnih podataka trebala bi poštovati njihova temeljna prava i
          slobode, a posebno njihovo pravo na zaštitu osobnih podataka, bez
          obzira na nacionalnost ili boravište pojedinaca. Ovom Uredbom želi
          se doprinijeti uspostavi područja slobode, sigurnosti i pravde te
          gospodarske unije, gospodarskom i socijalnom napretku, jačanju i
          približavanju gospodarstava na unutarnjem tržištu te dobrobiti
          pojedinaca.
  ------- --------------------------------------------------------------------

  ----------------------------------------------------------------------------

  --------------------------------------------------------------------------------------------------------------------------------------
  \(3\)   Direktivom 95/46/EZ Europskog parlamenta i
          Vijeća[ (^4^)](https://eur-lex.europa.eu/legal-content/HR/TXT/?uri=celex:32016R0679#ntr4-L_2016119HR.01000101-E0004) nastoji
          se uskladiti zaštita temeljnih prava i sloboda pojedinaca u vezi s obradom podataka kao i osigurati slobodan protok osobnih
          podataka između država članica.
  ------- ------------------------------------------------------------------------------------------------------------------------------

  --------------------------------------------------------------------------------------------------------------------------------------

  ----------------------------------------------------------------------------
  \(4\)   Obrada osobnih podataka trebala bi biti osmišljena tako da bude u
          službi čovječanstva. Pravo na zaštitu osobnih podataka nije
          apsolutno pravo; mora ga se razmatrati u vezi s njegovom funkcijom u
          društvu te ga treba ujednačiti s drugim temeljnim pravima u skladu s
          načelom proporcionalnosti. Ovom se Uredbom poštuju sva temeljna
          prava i uvažavaju slobode i načela priznata Poveljom koja su
          sadržana u Ugovorima, osobito poštovanje privatnog i obiteljskog
          života, doma i komuniciranja, zaštita osobnih podataka, sloboda
          mišljenja, savjesti i vjeroispovijedi, sloboda izražavanja i
          informiranja, sloboda poduzetništva, pravo na učinkoviti pravni
          lijek i pošteno suđenje te pravo na kulturnu, vjersku i jezičnu
          raznolikost.
  ------- --------------------------------------------------------------------

  ----------------------------------------------------------------------------

  ----------------------------------------------------------------------------
  \(5\)   Gospodarska i društvena integracija proizašla iz funkcioniranja
          unutarnjeg tržišta dovela je do znatnog povećanja prekograničnih
          protoka osobnih podataka. Povećala se razmjena osobnih podataka
          između javnih i privatnih sudionika, uključujući pojedince,
          udruženja i poduzetnike širom Unije. U skladu s pravom Unije
          nacionalna tijela država članica pozivaju se na suradnju i razmjenu
          osobnih podataka kako bi mogla izvršavati svoje dužnosti ili
          izvršavati zadaće u ime tijela u drugoj državi članici.
  ------- --------------------------------------------------------------------

  ----------------------------------------------------------------------------

  ----------------------------------------------------------------------------
  \(6\)   Zbog brzog tehnološkog razvoja i globalizacije pojavili su se novi
          izazovi u zaštiti osobnih podataka. Opseg prikupljanja i razmjene
          osobnih podataka značajno se povećava. Tehnologijom se privatnim
          društvima i tijelima javne vlasti omogućuje uporaba osobnih podataka
          u dosada nedosegnutom opsegu radi ostvarenja njihovih djelatnosti.
          Pojedinci svoje osobne informacije sve više čine dostupnima javno i
          globalno. Tehnologija je preobrazila i gospodarstvo i društveni
          život te bi trebala dalje olakšavati slobodan protok osobnih
          podataka u Uniji i prijenos trećim zemljama i međunarodnim
          organizacijama, osiguravajući pri tome visoku razinu zaštite osobnih
          podataka.
  ------- --------------------------------------------------------------------

  ----------------------------------------------------------------------------

  ----------------------------------------------------------------------------
  \(7\)   Za takav razvoj potreban je čvrst i usklađeniji okvir za zaštitu
          podataka u Uniji koji se temelji na odlučnoj provedbi s obzirom na
          važnost stvaranja povjerenja koje će omogućiti razvoj digitalne
          ekonomije na čitavom unutarnjem tržištu. Pojedinci bi trebali imati
          nadzor nad vlastitim osobnim podacima. Pravnu i praktičnu sigurnost
          pojedinaca, gospodarskih subjekata i tijela javne vlasti trebalo bi
          poboljšati.
  ------- --------------------------------------------------------------------

  ----------------------------------------------------------------------------

  ----------------------------------------------------------------------------
  \(8\)   Ako se ovom Uredbom predviđaju specifikacije ili ograničenja
          njezinih pravila pravom države članice, države članice mogu, u mjeri
          u kojoj je to potrebno radi usklađenosti i kako bi nacionalne
          odredbe bile razumljive osobama na koje se primjenjuju, elemente ove
          Uredbe uključiti u svoje nacionalno pravo.
  ------- --------------------------------------------------------------------

  ----------------------------------------------------------------------------

  ----------------------------------------------------------------------------
  \(9\)   Ciljevi i načela Direktive 95/46/EZ i dalje su utemeljeni, no njome
          nisu spriječeni rascjepkanost provedbe zaštite podataka u Uniji,
          pravna nesigurnost ili rasprostranjeno javno mišljenje da osobito
          kod internetskih aktivnosti postoje znatni rizici povezani sa
          zaštitom pojedinaca. Razlike u razini zaštite prava i sloboda
          pojedinaca, a posebno prava na zaštitu osobnih podataka, koje
          pružaju države članice u vezi s obradom osobnih podataka mogu
          spriječiti slobodni protok osobnih podataka u Uniji. Te razlike
          stoga mogu predstavljati prepreku obavljanju gospodarskih
          djelatnosti na razini Unije, narušiti tržišno natjecanje te
          spriječiti nadležna tijela u ispunjenju njihovih odgovornosti na
          temelju prava Unije. Do takve razlike u razinama zaštite došlo je
          zbog postojanja razlika u provedbi i primjeni Direktive 95/46/EZ.
  ------- --------------------------------------------------------------------

  ----------------------------------------------------------------------------

  ----------------------------------------------------------------------------
  \(10\)   Kako bi se osigurala postojana i visoka razina zaštite pojedinaca
           te uklonile prepreke protoku osobnih podataka unutar Unije, razina
           zaštite prava i sloboda pojedinaca u vezi s obradom takvih podataka
           trebala bi biti jednaka u svim državama članicama. U čitavoj Uniji
           trebalo bi osigurati postojanu i homogenu primjenu pravila za
           zaštitu temeljnih prava i sloboda pojedinaca u vezi s obradom
           osobnih podataka. U pogledu obrade osobnih podataka za usklađivanje
           s pravnom obvezom, za izvršavanje zadaće od javnog interesa ili pri
           obavljanju službene ovlasti dodijeljene voditelju obrade državama
           članicama trebalo bi dopustiti da zadrže ili uvedu nacionalne
           odredbe kako bi se dodatno odredila primjena pravila iz ove Uredbe.
           Zajedno s općim i horizontalnim zakonodavstvom o zaštiti podataka
           kojim se provodi Direktiva 95/46/EZ, države članice imaju nekoliko
           posebnih zakona za pojedine sektore u onim područjima u kojima su
           potrebne konkretnije odredbe. Ovom Uredbom također se državama
           članicama pruža prostor za djelovanje kako bi bolje odredile
           njezina pravila uključujući obradu posebnih kategorija osobnih
           podataka („osjetljivi podaci"). U tom smislu ovom se Uredbom ne
           isključuje pravo države članice kojim se utvrđuju okolnosti
           posebnih situacija obrade, što uključuje preciznije određivanje
           uvjeta pod kojima je obrada osobnih podataka zakonita.
  -------- -------------------------------------------------------------------

  ----------------------------------------------------------------------------

  ----------------------------------------------------------------------------
  \(11\)   Djelotvorna zaštita osobnih podataka širom Unije zahtijeva jačanje
           i detaljno određivanje prava ispitanika i obveza onih koji obrađuju
           i određuju obradu osobnih podataka, kao i jednake ovlasti praćenja
           i osiguravanja poštovanja pravila za zaštitu osobnih podataka i
           jednake sankcije za kršenja u državama članicama.
  -------- -------------------------------------------------------------------

  ----------------------------------------------------------------------------

  ----------------------------------------------------------------------------
  \(12\)   Člankom 16. stavkom 2. UFEU-a Europskom parlamentu i Vijeću nalaže
           se utvrđivanje pravila o zaštiti pojedinaca s obzirom na obradu
           osobnih podataka i pravila u vezi sa slobodnim kretanjem takvih
           podataka.
  -------- -------------------------------------------------------------------

  ----------------------------------------------------------------------------

  ----------------------------------------------------------------------------------------------------------------------------------------------
  \(13\)   Kako bi se osigurala dosljedna razina zaštite pojedinaca širom Unije i spriječila razilaženja koja ometaju slobodno kretanje osobnih
           podataka na unutarnjem tržištu, potrebna je Uredba radi pružanja pravne sigurnosti i transparentnosti gospodarskim subjektima,
           uključujući mikropoduzeća, mala i srednja poduzeća, te pružanja pojedincima u svim državama članicama istu razinu pravno primjenjivih
           prava i obveza te odgovornosti za voditelje obrade i izvršitelje obrade kako bi se osiguralo postojano praćenje obrade osobnih
           podataka i jednake sankcije u svim državama članicama, kao i djelotvornu suradnju između nadzornih tijela različitih država članica.
           Za ispravno funkcioniranje unutarnjeg tržišta ne ograničava se niti zabranjuje slobodno kretanje osobnih podataka u Uniji zbog
           razloga povezanih sa zaštitom pojedinaca u vezi s obradom osobnih podataka. Ova Uredba sadržava odstupanja za organizacije u kojima
           je zaposleno manje od 250 osoba s obzirom na vođenje evidencije, radi uzimanja u obzir posebnih situacija mikropoduzeća, malih i
           srednjih poduzeća. Osim toga, institucije i tijela Unije te države članice i njihova nadzorna tijela potiču se da u primjeni ove
           Uredbe uzmu u obzir posebne potrebe mikropoduzeća, malih i srednjih poduzeća. Pojam mikropoduzeća, malih i srednjih poduzeća trebao
           bi se temeljiti na članku 2. Priloga Preporuci
           Komisije 2003/361/EZ[ (^5^)](https://eur-lex.europa.eu/legal-content/HR/TXT/?uri=celex:32016R0679#ntr5-L_2016119HR.01000101-E0005).
  -------- -------------------------------------------------------------------------------------------------------------------------------------

  ----------------------------------------------------------------------------------------------------------------------------------------------

  ----------------------------------------------------------------------------
  \(14\)   Zaštita koja se pruža ovom Uredbom u vezi s obradom osobnih
           podataka trebala bi se odnositi na pojedince bez obzira na njihovu
           nacionalnost ili boravište. Ovom se Uredbom ne obuhvaća obrada
           osobnih podataka koji se tiču pravnih osoba, a osobito poduzetnika
           koji su ustanovljeni kao pravne osobe, uključujući ime i oblik
           pravne osobe i kontaktne podatke pravne osobe.
  -------- -------------------------------------------------------------------

  ----------------------------------------------------------------------------

  ----------------------------------------------------------------------------
  \(15\)   Radi sprečavanja stvaranja ozbiljnog rizika zaobilaženja propisa,
           zaštita pojedinaca trebala bi biti tehnološki neutralna i ne bi
           smjela ovisiti o upotrebljavanim tehnologijama. Zaštita pojedinaca
           trebala bi se primjenjivati na obradu osobnih podataka
           automatiziranim sredstvima, kao i na ručnu obradu, ako su osobni
           podaci pohranjeni ili ih se namjerava pohraniti u sustav pohrane.
           Dokumenti ili skupovi dokumenata, kao i njihove naslovne stranice,
           koji nisu strukturirani prema posebnim mjerilima ne bi trebali biti
           obuhvaćeni područjem primjene ove Uredbe.
  -------- -------------------------------------------------------------------

  ----------------------------------------------------------------------------

  ----------------------------------------------------------------------------
  \(16\)   Ova se Uredba ne primjenjuje na pitanja zaštite temeljnih prava i
           sloboda ili slobodnog protoka osobnih podataka u vezi s
           djelatnostima koje ne ulaze u područje primjene prava Unije, kao
           što su djelatnosti u vezi s nacionalnom sigurnošću. Ova se Uredba
           ne primjenjuje na obradu osobnih podataka od strane država članica
           pri obavljanju djelatnosti povezanih sa zajedničkom vanjskom i
           sigurnosnom politikom Unije.
  -------- -------------------------------------------------------------------

  ----------------------------------------------------------------------------

  -------------------------------------------------------------------------------------------------------------------------------------------
  \(17\)   Uredba (EZ) br. 45/2001 Europskog parlamenta i
           Vijeća[ (^6^)](https://eur-lex.europa.eu/legal-content/HR/TXT/?uri=celex:32016R0679#ntr6-L_2016119HR.01000101-E0006) primjenjuje
           se na obradu osobnih podataka koju obavljaju institucije, tijela, uredi i agencije Unije. Uredba (EZ) br. 45/2001 i drugi pravni
           akti Unije primjenjivi na takvu obradu osobnih podataka trebali bi se prilagoditi načelima i pravilima iz ove Uredbe i
           primjenjivati s obzirom na ovu Uredbu. Kako bi se osigurao čvrst i usklađen okvir za zaštitu podataka u Uniji, nakon donošenja ove
           Uredbe trebale bi uslijediti potrebne prilagodbe Uredbe (EZ) br. 45/2001 kako bi se omogućila istovremena primjena obiju uredaba.
  -------- ----------------------------------------------------------------------------------------------------------------------------------

  -------------------------------------------------------------------------------------------------------------------------------------------

  ----------------------------------------------------------------------------
  \(18\)   Ova se Uredba ne primjenjuje na obradu osobnih podataka koju
           fizičke osobe obavljaju u okviru isključivo osobne ili kućne
           aktivnosti te stoga nije povezana s profesionalnom ili
           komercijalnom djelatnošću. U osobne ili kućne aktivnosti može se
           ubrajati korespondencija i posjedovanje adresa ili društveno
           umrežavanje te internetske aktivnosti poduzete u kontekstu takvih
           aktivnosti. Međutim, ova se Uredba primjenjuje na voditelje obrade
           ili izvršitelje obrade koji pružaju sredstva za obradu osobnih
           podataka za takve osobne ili kućne aktivnosti.
  -------- -------------------------------------------------------------------

  ----------------------------------------------------------------------------

+--------+-----------------------------------------------------------------------------------------------------------------------+
| \(19\) | Zaštita pojedinaca s obzirom na obradu osobnih podataka koju obavljaju nadležna tijela u svrhu sprečavanja, istrage,  |
|        | otkrivanja ili progona kaznenih djela ili izvršavanja kaznenih sankcija, uključujući zaštitu od prijetnji javnoj      |
|        | sigurnosti i slobodnom kretanju takvih podataka i njihovo sprečavanje, podliježe posebnom pravnom aktu Unije. Stoga   |
|        | se ova Uredba ne bi trebala primjenjivati na aktivnosti obrade u te svrhe. No, osobni podaci koje su obradila tijela  |
|        | javne vlasti u skladu s ovom Uredbom trebali bi, kada se upotrebljavaju u te svrhe, biti uređeni posebnim pravnim     |
|        | aktom Unije i to Direktivom (EU) 2016/680 Europskog parlamenta i                                                      |
|        | Vijeća[ (^7^)](https://eur-lex.europa.eu/legal-content/HR/TXT/?uri=celex:32016R0679#ntr7-L_2016119HR.01000101-E0007). |
|        | Države članice mogu povjeriti nadležnim tijelima u smislu Direktive (EU) 2016/680 zadaće koje se ne provode nužno u   |
|        | svrhu sprečavanja, istrage, otkrivanja ili progona kaznenih djela ili izvršavanja kaznenih sankcija, uključujući      |
|        | zaštitu od prijetnji javnoj sigurnosti i njihovo sprečavanje, tako da je obrada osobnih podataka za te druge svrhe, u |
|        | mjeri u kojoj potpada pod područje primjene prava Unije, obuhvaćena područjem primjene ove Uredbe.                    |
|        |                                                                                                                       |
|        | U vezi s obradom osobnih podataka koju obavljaju ta nadležna tijela u svrhe koje su obuhvaćene područjem primjene ove |
|        | Uredbe, države članice trebale bi biti u mogućnosti zadržati ili uvesti preciznije odredbe kojima se prilagođava      |
|        | primjena pravila ove Uredbe. Tim se odredbama mogu detaljnije utvrditi posebni zahtjevi za obradu osobnih podataka    |
|        | koju obavljaju ta nadležna tijela u te druge svrhe, uzimajući u obzir ustavnu, organizacijsku i administrativnu       |
|        | strukturu dotične države članice. Kada osobne podatke obrađuju privatna tijela i takva obrada ulazi u područje        |
|        | primjene ove Uredbe, ova Uredba trebala bi predvidjeti mogućnost da države članice pod posebnim uvjetima zakonom      |
|        | ograniče određene obveze i prava kada takvo ograničenje predstavlja nužnu i proporcionalnu mjeru u demokratskom       |
|        | društvu za očuvanje posebnih važnih interesa, uključujući javnu sigurnost te sprečavanje, istragu, otkrivanje ili     |
|        | progon kaznenih djela ili izvršavanje kaznenopravnih sankcija uključujući zaštitu od prijetnji javnoj sigurnosti i    |
|        | njihovo sprečavanje. To je, na primjer, relevantno u okviru borbe protiv pranja novca ili djelatnosti forenzičkih     |
|        | laboratorija.                                                                                                         |
+========+=======================================================================================================================+

  ----------------------------------------------------------------------------
  \(20\)   Iako se ova Uredba primjenjuje, među ostalim, na aktivnosti sudova
           i drugih pravosudnih tijela, u pravu Unije ili pravu države članice
           moglo bi se odrediti radnje i postupke obrade u vezi s obradom
           osobnih podataka koju obavljaju sudovi i druga pravosudna tijela.
           Nadležnost nadzornih tijela ne bi smjela obuhvaćati obradu osobnih
           podataka kada sudovi djeluju u sudbenom svojstvu kako bi se
           zaštitila neovisnost pravosuđa u obavljanju njegovih sudskih
           zadaća, među ostalim u donošenju odluka. Trebalo bi biti moguće
           povjeriti nadzor takvih radnji obrade podataka posebnim tijelima u
           okviru pravosudnog sustava države članice, koja bi posebno trebala
           osigurati sukladnost s pravilima ove Uredbe, promicati svijest
           djelatnika u pravosuđu s o njihovim obvezama na temelju ove Uredbe
           i rješavati pritužbe u vezi s takvom obradom osobnih podataka.
  -------- -------------------------------------------------------------------

  ----------------------------------------------------------------------------

  --------------------------------------------------------------------------------------------------------------------------------
  \(21\)   Ovom se Uredbom ne dovodi u pitanje primjena Direktive 2000/31/EZ Europskog parlamenta i
           Vijeća[ (^8^)](https://eur-lex.europa.eu/legal-content/HR/TXT/?uri=celex:32016R0679#ntr8-L_2016119HR.01000101-E0008),
           posebno pravila o odgovornosti posrednih davatelja usluga iz članaka od 12. do 15. Tom se Direktivom nastoji
           doprinijeti ispravnom funkcioniranju unutarnjeg tržišta putem osiguravanja slobodnog kretanja usluga informacijskog
           društva između država članica.
  -------- -----------------------------------------------------------------------------------------------------------------------

  --------------------------------------------------------------------------------------------------------------------------------

  ----------------------------------------------------------------------------
  \(22\)   Svaka obrada osobnih podataka u Uniji s obzirom na djelatnosti
           poslovnog nastana voditelja obrade ili izvršitelja obrade trebala
           bi se obavljati u skladu s ovom Uredbom, neovisno o tome obavlja li
           se sama obrada u Uniji. Poslovni nastan podrazumijeva djelotvorno i
           stvarno obavljanje djelatnosti putem stabilnih aranžmana. Pravni
           oblik takvih aranžmana, bilo kroz podružnicu ili društvo kćer s
           pravnom osobnošću, nije odlučujući čimbenik u tom pogledu.
  -------- -------------------------------------------------------------------

  ----------------------------------------------------------------------------

  ----------------------------------------------------------------------------
  \(23\)   Kako bi se osiguralo da pojedincima nije uskraćena zaštita na koju
           imaju pravo na temelju ove Uredbe, na obradu osobnih podataka
           ispitanika koji se nalaze u Uniji, a koju obavlja voditelj obrade
           ili izvršitelj obrade bez poslovnog nastana u Uniji, trebala bi se
           primjenjivati ova Uredba ako su aktivnosti obrade povezane s
           ponudom robe ili usluga takvim ispitanicima, bez obzira na to ima
           li ta ponuda veze s plaćanjem. Kako bi se utvrdilo nudi li takav
           voditelj obrade ili izvršitelj obrade robu ili usluge ispitanicima
           koji se nalaze u Uniji, trebalo bi utvrditi je li očito da voditelj
           obrade ili izvršitelj obrade namjerava ponuditi usluge ispitanicima
           koji se nalaze u jednoj ili više država članica Unije. Iako su sama
           dostupnost internetskih stranica voditelja obrade, izvršitelja
           obrade ili posrednika u Uniji ili adrese elektroničke pošte i
           drugih kontaktnih podataka ili korištenje jezikom koji je općenito
           u uporabi u trećoj zemlji u kojoj voditelj obrade ima poslovni
           nastan nedovoljni za utvrđivanje takve namjere, čimbenici kao što
           je korištenje jezikom ili valutom koji su općenito u uporabi u
           jednoj ili više država članica s mogućnošću naručivanja robe i
           usluga na tom drugom jeziku, ili spominjanje kupaca ili korisnika
           koji se nalaze u Uniji, mogu jasno pokazati da voditelj obrade
           namjerava nuditi robu ili usluge ispitanicima u Uniji.
  -------- -------------------------------------------------------------------

  ----------------------------------------------------------------------------

  ----------------------------------------------------------------------------
  \(24\)   Na obradu osobnih podataka ispitanika koji se nalaze u Uniji, a
           koju obavlja voditelj obrade ili izvršitelj obrade bez poslovnog
           nastana u Uniji, također bi se trebala primjenjivati ova Uredba
           kada se odnosi na praćenje ponašanja takvih ispitanika ako se
           njihovo ponašanje odvija unutar Unije. Kako bi se odredilo može li
           se aktivnost obrade smatrati praćenjem ponašanja ispitanika,
           trebalo bi utvrditi prati li se pojedince na internetu među ostalim
           mogućom naknadnom upotrebom tehnika obrade osobnih podataka koje se
           sastoje od izrade profila pojedinca, osobito radi donošenja odluka
           koje se odnose na njega ili radi analize ili predviđanja njegovih
           osobnih sklonosti, ponašanja i stavova.
  -------- -------------------------------------------------------------------

  ----------------------------------------------------------------------------

  ----------------------------------------------------------------------------
  \(25\)   Kada se pravo države članice primjenjuje na temelju međunarodnog
           javnog prava, ova Uredba trebala bi se primjenjivati i na voditelje
           obrade koji nemaju poslovni nastan u Uniji, kao na primjer u
           diplomatskom ili konzularnom predstavništvu države članice.
  -------- -------------------------------------------------------------------

  ----------------------------------------------------------------------------

  ----------------------------------------------------------------------------
  \(26\)   Načela zaštite podataka trebala bi se primjenjivati na sve
           informacije koje se odnose na pojedinca čiji je identitet utvrđen
           ili se može utvrditi. Osobne podatke koji su pseudonimizirani, a
           koji bi se mogli pripisati nekom pojedincu uporabom dodatnih
           informacija trebalo bi smatrati informacijama o pojedincu čiji se
           identitet može utvrditi. Kako bi se odredilo može li se identitet
           pojedinca utvrditi, trebalo bi uzeti u obzir sva sredstva, poput
           primjerice selekcije, koja voditelj obrade ili bilo koja druga
           osoba mogu po svemu sudeći upotrijebiti u svrhu izravnog ili
           neizravnog utvrđivanja identiteta pojedinca. Kako bi se utvrdilo je
           li po svemu sudeći izgledno da se upotrebljavaju sredstva za
           utvrđivanje identiteta pojedinca, trebalo bi uzeti u obzir sve
           objektivne čimbenike, kao što su troškovi i vrijeme potrebno za
           utvrđivanje identiteta, uzimajući u obzir i tehnologiju dostupnu u
           vrijeme obrade i tehnološki razvoj. Načela zaštite podataka stoga
           se ne bi trebala primjenjivati na anonimne informacije, odnosno
           informacije koje se ne odnose na pojedinca čiji je identitet
           utvrđen ili se može utvrditi ili na osobne podatke koji su učinjeni
           anonimnima na način da se identitet ispitanika ne može ili više ne
           može utvrditi. Ova se Uredba stoga ne odnosi na obradu takvih
           anonimnih informacija, među ostalim za statističke ili istraživačke
           svrhe.
  -------- -------------------------------------------------------------------

  ----------------------------------------------------------------------------

  ----------------------------------------------------------------------------
  \(27\)   Ova se Uredba ne primjenjuje na osobne podatke preminulih osoba.
           Države članice mogu predvidjeti pravila u vezi s obradom osobnih
           podataka preminulih osoba.
  -------- -------------------------------------------------------------------

  ----------------------------------------------------------------------------

  ----------------------------------------------------------------------------
  \(28\)   Primjena pseudonimizacije na osobne podatke može smanjiti rizike za
           dotične ispitanike i pomoći voditeljima obrade i izvršiteljima
           obrade u ispunjavanju njihovih obveza u vezi sa zaštitom podataka.
           Izričitim uvođenjem „pseudonimizacije" ovom se Uredbom ne namjerava
           isključiti bilo koje druge mjere za zaštitu podataka.
  -------- -------------------------------------------------------------------

  ----------------------------------------------------------------------------

  ----------------------------------------------------------------------------
  \(29\)   Radi poticanja primjene pseudonimizacije prilikom obrade osobnih
           podataka trebalo bi omogućiti da isti voditelj obrade može
           provoditi mjere pseudonimizacije i opću analizu u slučajevima kada
           je taj voditelj obrade poduzeo tehničke i organizacijske mjere
           potrebne za osiguravanje, u dotičnoj obradi, provedbe ove Uredbe,
           te zasebno čuvanje dodatnih informacija za pripisivanje osobnih
           podataka određenom ispitaniku. Voditelj obrade koji obrađuje osobne
           podatke trebao bi navesti ovlaštene osobe u okviru istog voditelja
           obrade.
  -------- -------------------------------------------------------------------

  ----------------------------------------------------------------------------

  ----------------------------------------------------------------------------
  \(30\)   Pojedinci mogu biti pridruženi mrežnim identifikatorima koje
           pružaju njihovi uređaji, aplikacije, alati i protokoli, kao što su
           adrese internetskog protokola, identifikatori kolačića ili drugim
           identifikatorima poput oznaka za radiofrekvencijsku identifikaciju.
           Tako mogu ostati tragovi koji se, posebno u kombinaciji s
           jedinstvenim identifikatorima i drugim informacijama koje primaju
           poslužitelji, mogu upotrijebiti za izradu profila pojedinaca i
           njihovu identifikaciju.
  -------- -------------------------------------------------------------------

  ----------------------------------------------------------------------------

  ----------------------------------------------------------------------------
  \(31\)   Tijela javne vlasti kojima se otkrivaju osobni podaci u skladu s
           pravnom obvezom izvršavanja njihovih službenih zadaća, poput
           poreznih i carinskih tijela, jedinica za financijsku istragu,
           neovisnih upravnih tijela ili tijela za financijska tržišta,
           odgovorna za reguliranje i nadzor tržišta vrijednosnih papira, ne
           bi se smjela smatrati primateljima ako prime osobne podatke koji su
           potrebni za provedbu određene istrage u općem interesu, u skladu s
           pravom Unije ili pravom države članice. Zahtjevi za otkrivanje koje
           šalju tijela javne vlasti trebali bi uvijek biti u pisanom obliku,
           obrazloženi i povremeni i ne bi se trebali odnositi na čitav sustav
           pohrane ili dovesti do međupovezanosti sustavâ pohrane. Ta tijela
           javne vlasti trebala bi obrađivati takve osobne podatke u skladu s
           primjenjivim pravilima za zaštitu podataka ovisno o svrhama obrade.
  -------- -------------------------------------------------------------------

  ----------------------------------------------------------------------------

  ----------------------------------------------------------------------------
  \(32\)   Privola bi se trebala davati jasnom potvrdnom radnjom kojom se
           izražava dobrovoljan, poseban, informiran i nedvosmislen pristanak
           ispitanika na obradu osobnih podataka koji se odnose na njega,
           poput pisane izjave, uključujući elektroničku, ili usmene izjave.
           To bi moglo obuhvaćati označivanje polja kvačicom pri posjetu
           internetskim stranicama, biranje tehničkih postavaka usluga
           informacijskog društva ili drugu izjavu ili ponašanje koje jasno
           pokazuje u tom kontekstu da ispitanik prihvaća predloženu obradu
           svojih osobnih podataka. Šutnja, unaprijed kvačicom označeno polje
           ili manjak aktivnosti stoga se ne bi smjeli smatrati privolom.
           Privola bi trebala obuhvatiti sve aktivnosti obrade koje se
           obavljaju u istu svrhu ili svrhe. Kada obrada ima višestruke svrhe,
           privolu bi trebalo dati za sve njih. Ako se privola ispitanika
           treba dati nakon zahtjeva upućenog elektroničkim putem, taj zahtjev
           mora biti jasan, jezgrovit i ne smije nepotrebno ometati upotrebu
           usluge za koju se upotrebljava.
  -------- -------------------------------------------------------------------

  ----------------------------------------------------------------------------

  ----------------------------------------------------------------------------
  \(33\)   Često nije moguće u potpunosti identificirati svrhu obrade osobnih
           podataka u znanstvene svrhe u trenutku prikupljanja podataka. Stoga
           bi se ispitanicima trebalo omogućiti da svoju privolu daju za
           određena područja znanstvenog istraživanja uz pridržavanje
           priznatih etičkih normi za znanstveno istraživanje. Ispitanici bi
           trebali imati priliku dati svoju privolu samo za određena područja
           istraživanja ili dijelove istraživačkih projekata u mjeri u kojoj
           to dopušta željena namjena.
  -------- -------------------------------------------------------------------

  ----------------------------------------------------------------------------

  ----------------------------------------------------------------------------
  \(34\)   Genetski podaci trebali bi se definirati kao osobni podaci u vezi s
           naslijeđenim ili stečenim genetskim obilježjima pojedinca koji
           proizlaze iz analize biološkog uzorka pojedinca o kojemu je riječ,
           osobito analize kromosoma, deoksiribonukleinske kiseline (DNK) ili
           ribonukleinske kiseline (RNK) ili iz analize drugog elementa koji
           omogućuje dobivanje jednakovrijedne informacije.
  -------- -------------------------------------------------------------------

  ----------------------------------------------------------------------------

  --------------------------------------------------------------------------------------------------------------------------------
  \(35\)   Osobni podaci koji se odnose na zdravlje trebali bi obuhvaćati sve podatke koji se odnose na zdravstveno stanje
           ispitanika, a koji otkrivaju informacije u vezi s prijašnjim, trenutačnim ili budućim fizičkim ili mentalnim
           zdravstvenim stanjem ispitanika. To uključuje informacije o pojedincu prikupljene tijekom registracije za ili tijekom
           pružanja tom pojedincu zdravstvenih usluga kako je navedeno u Direktivi 2011/24/EU Europskog parlamenta i
           Vijeća[ (^9^)](https://eur-lex.europa.eu/legal-content/HR/TXT/?uri=celex:32016R0679#ntr9-L_2016119HR.01000101-E0009);
           broj, simbol ili oznaku koja je pojedincu dodijeljena u svrhu njegove jedinstvene identifikacije za zdravstvene svrhe;
           informacije izvedene iz testiranja ili ispitivanja dijela tijela ili tjelesne tvari, među ostalim iz genetskih podataka
           i bioloških uzoraka; i bilo kakvu informaciju o, na primjer, bolesti, invalidnosti, riziku od bolesti, medicinskoj
           povijesti, kliničkom tretmanu ili fiziološkom ili biomedicinskom stanju ispitanika neovisno o njegovu izvoru, kao na
           primjer od liječnika ili drugog zdravstvenog djelatnika, bolnice, medicinskog uređaja ili dijagnostičkog testa in
           vitro.
  -------- -----------------------------------------------------------------------------------------------------------------------

  --------------------------------------------------------------------------------------------------------------------------------

  ----------------------------------------------------------------------------
  \(36\)   Glavni poslovni nastan voditelja obrade u Uniji trebalo bi biti
           mjesto njegove središnje uprave u Uniji, osim ako se odluke o
           svrhama i načinima obrade osobnih podataka donose u drugom
           poslovnom nastanu voditelja obrade u Uniji, u kojem slučaju taj
           drugi poslovni nastan trebao bi se smatrati glavnim poslovnim
           nastanom. Glavni poslovni nastan voditelja obrade u Uniji trebalo
           bi utvrditi prema objektivnim kriterijima, a pod time bi se trebalo
           podrazumijevati djelotvorno i stvarno obavljanje upravljačkih
           aktivnosti koje utvrđuju glavne odluke u vezi sa svrhama i načinima
           obrade putem stabilnih aranžmana. Taj kriterij ne bi smio ovisiti o
           tome obavljali se obrada osobnih podataka na toj lokaciji.
           Prisutnost i uporaba tehničkih sredstava i tehnologija za obradu
           osobnih podataka ili aktivnosti obrade same po sebi ne
           predstavljaju glavni poslovni nastan pa prema tome nisu odlučujući
           kriteriji za glavni poslovni nastan. Glavni poslovni nastan
           izvršitelja obrade trebalo bi biti mjesto njegove središnje uprave
           u Uniji ili, ako nema središnju upravu u Uniji, mjesto u Uniji u
           kojemu se odvijaju glavne aktivnosti obrade. U slučajevima koji
           uključuju i voditelja obrade i izvršitelja obrade, nadležno vodeće
           nadzorno tijelo trebalo bi ostati nadzorno tijelo države članice u
           kojoj voditelj obrade ima glavni poslovni nastan, ali nadzorno
           tijelo izvršitelja obrade trebalo bi smatrati predmetnim nadzornim
           tijelom te te bi to nadzorno tijelo trebalo sudjelovati u postupku
           suradnje koji je predviđen ovom Uredbom. U svakom slučaju, nadzorna
           tijela jedne države članice ili više njih u kojima izvršitelj
           obrade ima jedan ili više poslovnih nastana ne bi trebalo smatrati
           predmetnim nadzornim tijelima ako se nacrt odluke odnosi samo na
           voditelja obrade. Kada obradu obavlja grupa poduzetnika, glavni
           nastan poduzetnika u vladajućem položaju trebalo bi smatrati
           glavnim nastanom grupe poduzetnika, osim ako svrhe i načine obrade
           ne određuje drugi poduzetnik.
  -------- -------------------------------------------------------------------

  ----------------------------------------------------------------------------

  ----------------------------------------------------------------------------
  \(37\)   Grupa poduzetnika trebala bi obuhvaćati poduzetnika u vladajućem
           položaju i njemu podređene poduzetnike gdje bi poduzetnik u
           vladajućem položaju trebao biti poduzetnik koji može imati
           prevladavajući utjecaj nad drugim poduzetnicima na temelju, na
           primjer, vlasništva, financijskog sudjelovanja ili pravila kojima
           je ono uređeno ili ovlasti za provedbu pravila o zaštiti osobnih
           podataka. Poduzetnik koji nadzire obradu osobnih podataka kod
           poduzetnika koji su s njim povezani trebao bi se zajedno s njima
           smatrati „grupom poduzetnika".
  -------- -------------------------------------------------------------------

  ----------------------------------------------------------------------------

  ----------------------------------------------------------------------------
  \(38\)   Djeca zaslužuju posebnu zaštitu u pogledu svojih osobnih podataka
           budući mogu biti manje svjesna rizika, posljedica i predmetnih
           zaštitnih mjera te svojih prava u vezi s obradom osobnih podataka.
           Takvo pravo na posebnu zaštitu trebalo bi se posebno odnositi na
           upotrebu osobnih podataka djece u svrhu marketinga ili stvaranja
           osobnih ili korisničkih profila te prikupljanje osobnih podataka o
           djeci prilikom upotrebe usluga koje se izravno nude djetetu.
           Privola nositelja roditeljske odgovornosti ne bi trebala biti nužna
           u kontekstu preventivnih usluga ili usluga savjetovanja koje su
           ponuđene izravno djetetu.
  -------- -------------------------------------------------------------------

  ----------------------------------------------------------------------------

  ----------------------------------------------------------------------------
  \(39\)   Svaka obrada osobnih podataka trebala bi biti zakonita i poštena.
           Za pojedince bi trebalo biti transparentno kako se osobni podaci
           koji se odnose na njih prikupljaju, upotrebljavaju, daju na uvid
           ili na drugi način obrađuju, kao i do koje se mjere ti osobni
           podaci obrađuju ili će se obrađivati. Načelom transparentnosti
           traži se da svaka informacija i komunikacija u vezi s obradom tih
           osobnih podataka bude lako dostupna i razumljiva te da se
           upotrebljava jasan i jednostavan jezik. To se načelo osobito odnosi
           na informacije ispitaniku o identitetu voditelja obrade i svrhama
           obrade te daljnje informacije radi osiguravanja poštenosti i
           transparentnosti obrade s obzirom na pojedince o kojima je riječ i
           njihovo pravo da dobiju potvrdu i na obavijest o osobnim podacima
           koji se obrađuju, a koji se odnose na njih. Pojedinci bi trebali
           biti upoznati s rizicima, pravilima, zaštitnim mjerama i pravima u
           vezi s obradom osobnih podataka i načinom ostvarenja svojih prava u
           vezi s obradom. Osobito,određena svrha u koju se osobni podaci
           obrađuju trebala bi biti izrijekom navedena i opravdana te određena
           u vrijeme prikupljanja osobnih podataka. Osobni podaci trebali bi
           biti primjereni, bitni i ograničeni na ono što je nužno za svrhe u
           koje se podaci obrađuju. Zbog toga je osobito potrebno osigurati da
           je razdoblje u kojem se osobni podaci pohranjuju ograničeno na
           strogi minimum. Osobni podaci trebali bi se obrađivati samo ako se
           svrha obrade opravdano ne bi mogla postići drugim sredstvima. Radi
           osiguravanja da se osobni podaci ne drže duže nego što je nužno,
           voditelj obrade trebao bi odrediti rok za brisanje ili periodično
           preispitivanje. Trebalo bi poduzeti svaki razumno opravdani korak
           radi osiguravanja da se netočni osobni podaci isprave ili izbrišu.
           Osobne podatke trebalo bi obrađivati uz odgovarajuće poštovanje
           sigurnosti i povjerljivosti osobnih podataka, što obuhvaća i
           sprečavanje neovlaštenog pristupa osobnim podacima i opremi kojom
           se koristi pri obradi podataka ili njihove neovlaštene upotrebe.
  -------- -------------------------------------------------------------------

  ----------------------------------------------------------------------------

  ----------------------------------------------------------------------------
  \(40\)   Kako bi obrada bila zakonita, osobne podatke trebalo bi obrađivati
           na temelju privole dotičnog ispitanika ili neke druge legitimne
           osnove, bilo propisane u ovoj Uredbi bilo u drugom pravu Unije ili
           pravu države članice na koji upućuje ova Uredba, uključujući obvezu
           poštovanja pravne obveze kojoj podliježe voditelj obrade ili
           obvezno izvršavanje ugovora u kojem je ispitanik jedna od stranaka
           ili kako bi se poduzele radnje na zahtjev ispitanika prije
           sklapanja ugovora.
  -------- -------------------------------------------------------------------

  ----------------------------------------------------------------------------

  ----------------------------------------------------------------------------
  \(41\)   Ako se ovom Uredbom upućuje na pravnu osnovu ili zakonodavnu mjeru,
           to ne znači nužno da parlament mora donijeti zakonodavni akt, ne
           dovodeći u pitanje zahtjeve u skladu s ustavnim poretkom dotične
           države članice. Međutim, takva pravna osnova ili zakonodavna mjera
           trebala bi biti jasna i precizna, a njezina primjena trebala bi
           biti predvidljiva osobama na koje se primjenjuje sukladno sudskoj
           praksi Suda Europske unije („Sud") i Europskog suda za ljudska
           prava.
  -------- -------------------------------------------------------------------

  ----------------------------------------------------------------------------

  -------------------------------------------------------------------------------------------------------------------------------------------
  \(42\)   Ako se obrada temelji na privoli ispitanika, voditelj obrade trebao bi moći dokazati da je ispitanik dao privolu za postupak
           obrade. Zaštitnim mjerama, posebno u kontekstu pisane izjave o drugom pitanju, trebalo bi se osigurati da je ispitanik svjestan
           činjenice da daje privolu i do koje mjere se ona daje. U skladu s Direktivom Vijeća
           93/13/EEZ[ (^10^)](https://eur-lex.europa.eu/legal-content/HR/TXT/?uri=celex:32016R0679#ntr10-L_2016119HR.01000101-E0010) izjavu o
           privoli koju je unaprijed sastavio voditelj obrade trebalo bi ponuditi u razumljivom i lako dostupnom obliku, uz upotrebu jasnog i
           jednostavnog jezika te u njoj ne bi smjelo biti nepoštenih uvjeta. Da bi ispitanik mogao dati privolu informiran, trebao bi barem
           znati identitet voditelja obrade i svrhe obrade za koju se upotrebljavaju osobni podaci. Ne može se smatrati da je privola dana
           dobrovoljno ako ispitanik nema istinski ili slobodan izbor ili ako nije u mogućnosti odbiti ili povući privolu bez posljedica.
  -------- ----------------------------------------------------------------------------------------------------------------------------------

  -------------------------------------------------------------------------------------------------------------------------------------------

  ----------------------------------------------------------------------------
  \(43\)   Kako bi se osiguralo da je privola dana dobrovoljno, ona ne bi
           smjela predstavljati valjanu pravnu osnovu za obradu osobnih
           podataka u određenom slučaju kada postoji jasna neravnoteža između
           ispitanika i voditelja obrade, posebno ako je voditelj obrade
           tijelo javne vlasti i stoga nije vjerojatno da je s obzirom na sve
           okolnostima te posebne situacije privola dana dobrovoljno. Smatra
           se da privola nije dana dobrovoljno ako se njome ne omogućuje
           davanje zasebne privole za različite postupke obrade podataka,
           unatoč tome što je primjerena pojedinačnom slučaju ili ako
           izvršenje ugovora, među ostalim i pružanje usluge, ovisi o privoli
           i ako takva privola nije nužna za takvo izvršenje.
  -------- -------------------------------------------------------------------

  ----------------------------------------------------------------------------

  ----------------------------------------------------------------------------
  \(44\)   Obrada bi se trebala smatrati zakonitom ako je potrebna u kontekstu
           ugovora ili namjere sklapanja ugovora.
  -------- -------------------------------------------------------------------

  ----------------------------------------------------------------------------

  ----------------------------------------------------------------------------
  \(45\)   Ako se obrada odvija u skladu s pravnim obvezama kojima podliježe
           voditelj obrade ili ako je obrada potrebna za izvršavanje zadaće
           koja se obavlja u javnom interesu ili pri izvršavanju službene
           ovlasti, obrada bi se trebala temeljiti na pravu Unije ili pravu
           države članice. Ovom se Uredbom ne zahtijeva potreba posebnog
           propisa za svaku pojedinačnu obradu. Jedan propis kao osnova za
           više postupaka obrade, koji se temelje na pravnoj obvezi kojoj
           podliježe voditelj obrade ili ako je obrada potrebna za izvršenje
           zadaće koja se provodi zbog javnog interesa ili pri izvršavanju
           službene ovlasti, može biti dovoljan. Pravom Unije ili pravom
           države članice također bi se trebala odrediti svrha obrade. Osim
           toga, tim bi se propisom mogli utvrditi opći uvjeti ove Uredbe
           kojima se uređuje zakonitost obrade osobnih podataka, utvrditi
           specifikacije za utvrđivanje voditelja obrade, vrste osobnih
           podataka koji podliježu obradi, dotičnih ispitanika, subjekata
           kojima se osobni podaci mogu otkriti, ograničenja svrhe, razdoblja
           pohrane i drugih mjera za osiguravanje zakonite i poštene obrade.
           Osim toga, pravom Unije ili pravom države članice trebalo bi
           odrediti bi li voditelj obrade koji obavlja zadaću u javnom
           interesu ili prilikom izvršavanja službene ovlasti trebao biti
           tijelo javne vlasti ili druga fizička ili pravna osoba koja posluje
           sukladno javnom pravu ili privatnom pravu, kao što je strukovno
           udruženje, u slučaju da je to opravdano javnim interesom, među
           ostalim u slučaju zdravstvenih svrha, kao što su javno zdravlje i
           socijalna zaštita te upravljanje službama za zdravstvenu skrb.
  -------- -------------------------------------------------------------------

  ----------------------------------------------------------------------------

  ----------------------------------------------------------------------------
  \(46\)   Obrada osobnih podataka trebala bi se također smatrati zakonitom
           ako je potrebna za zaštitu interesa koji je neophodan za očuvanje
           života ispitanika ili druge fizičke osobe. Obrada osobnih podataka
           na temelju životno važnih interesa druge fizičke osobe u načelu bi
           se smjela obavljati samo ako se obrada očito ne može temeljiti na
           drugoj pravnoj osnovi. Neke vrste obrade mogu poslužiti i za važne
           potrebe javnog interesa i životno važne interese ispitanika kao, na
           primjer, ako je obrada potrebna u humanitarne svrhe, među ostalim
           za praćenje epidemija i njihovog širenja ili u humanitarnim
           krizama, posebno u slučajevima prirodnih katastrofa i katastrofa
           uzrokovanih ljudskim djelovanjem.
  -------- -------------------------------------------------------------------

  ----------------------------------------------------------------------------

  ----------------------------------------------------------------------------
  \(47\)   Legitimni interesi voditelja obrade, među ostalim onih interesa
           voditelja obrade kojem se osobni podaci mogu otkriti ili treće
           strane, mogu predstavljati pravnu osnovu za obradu pod uvjetom da
           interesi ili temeljna prava i slobode ispitanika nemaju prednost,
           uzimajući u obzir razumna očekivanja ispitanika koja se temelje na
           njihovom odnosu s voditeljem obrade. Takav legitiman interes mogao
           bi na primjer postojati u slučaju relevantnog i odgovarajućeg
           odnosa ispitanika i voditelja obrade u situacijama poput one kada
           je ispitanik klijent voditelja obrade ili u njegovoj službi. U
           svakom slučaju postojanje legitimnog interesa zahtijevalo bi
           pažljivu procjenu, među ostalim i toga može li ispitanik u vrijeme
           i u kontekstu prikupljanja osobnih podataka razumno očekivati
           obradu u dotičnu svrhu. Interesi i temeljna prava ispitanika
           posebno bi mogli nadvladati interes voditelja obrade ako se osobni
           podaci obrađuju u okolnostima u kojima ispitanici razumno ne
           očekuju daljnju obradu. Budući da je zakonodavac dužan zakonski
           odrediti pravnu osnovu za obradu osobnih podataka koju provode
           tijela javne vlasti, ta pravna osnova ne bi se smjela primjenjivati
           na obradu koju provode tijela javne vlasti pri izvršavanju svojih
           zadaća. Obrada osobnih podataka koja je nužna u svrhe sprečavanja
           prijevara također predstavlja legitiman interes dotičnog voditelja
           obrade podataka. Može se smatrati da postoji legitiman interes kod
           obrade osobnih podataka provedene za potrebe izravnog marketinga.
  -------- -------------------------------------------------------------------

  ----------------------------------------------------------------------------

  ----------------------------------------------------------------------------
  \(48\)   Voditelji obrade koji su dio grupe poduzetnika ili institucija
           povezanih sa središnjim tijelom mogu imati legitimni interes za
           prijenos osobnih podataka unutar grupe poduzetnika za unutarnje
           administrativne potrebe, među ostalim za obradu osobnih podataka
           klijenata ili zaposlenika. Opća načela za prijenos osobnih podataka
           unutar grupe poduzetnika određenom poduzetniku koje se nalazi u
           trećoj zemlji ostaju nepromijenjena.
  -------- -------------------------------------------------------------------

  ----------------------------------------------------------------------------

  ----------------------------------------------------------------------------
  \(49\)   Obrada osobnih podataka u mjeri koja je nužna i proporcionalna za
           potrebe osiguravanja sigurnosti mreže i informacija, odnosno
           sposobnosti mreže ili informacijskog sustava da se odupre, na danom
           stupnju povjerljivosti, slučajnim događajima ili nezakonitim ili
           zlonamjernim radnjama koje ugrožavaju dostupnost, autentičnost,
           integritet i povjerljivost pohranjenih ili prenesenih osobnih
           podataka te sigurnost povezanih usluga koje nude ili koje su
           dostupne putem tih mreža i sustava, koju provode tijela javne
           vlasti, jedinice za hitne računalne intervencije (CERT-ovi),
           jedinice za računalne sigurnosne incidente (CSIRT-ovi), pružatelji
           elektroničkih komunikacijskih mreža i usluga te davatelji
           sigurnosnih tehnologija i usluga smatra se legitimnim interesom
           dotičnog voditelja obrade podataka. To bi, na primjer, moglo
           uključivati sprečavanje neovlaštenog pristupa elektroničkim
           komunikacijskim mrežama i širenja zlonamjernih kodova te
           zaustavljanje napada „uskraćivanjem usluge" te sprečavanje štete na
           računalnim i elektroničkim komunikacijskim sustavima.
  -------- -------------------------------------------------------------------

  ----------------------------------------------------------------------------

+--------+-------------------------------------------------------------------+
| \(50\) | Obrada osobnih podataka u svrhe različite od svrha za koje su     |
|        | podaci prvotno prikupljeni smjela bi se dopustiti samo ako je     |
|        | obrada usklađena sa svrhama za koje su osobni podaci prvotno      |
|        | prikupljeni. U takvom slučaju nije potrebna pravna osnova zasebna |
|        | od one kojom je dopušteno prikupljanje osobnih podataka. Ako je   |
|        | obrada potrebna za obavljanje zadaće koja se obavlja u javnom     |
|        | interesu ili pri izvršavanju službene ovlasti koju ima voditelj   |
|        | obrade, pravom Unije ili pravom države članice mogu se utvrditi i |
|        | odrediti zadaće i svrhe za koje će se nastavak obrade smatrati    |
|        | usklađenim i zakonitim. Nastavak obrade u svrhe arhiviranja u     |
|        | javnom interesu, u svrhe znanstvenog ili povijesnog istraživanja  |
|        | ili u statističke svrhe trebalo bi smatrati usklađenom zakonitom  |
|        | obradom. Pravna osnova koja se predviđa pravom Unije ili pravom   |
|        | države članice za obradu osobnih podataka također može činiti     |
|        | pravnu osnovu za daljnju obradu. Radi utvrđivanja je li svrha     |
|        | nastavka obrade usklađena sa svrhom prvotnog prikupljanja osobnih |
|        | podataka, voditelj obrade nakon ispunjavanja svih zahtjeva        |
|        | zakonitosti izvorne obrade trebao bi uzeti u obzir, među ostalim, |
|        | svaku vezu između te svrhe i svrhe planiranog nastavka obrade,    |
|        | kontekst u kojem su prikupljeni osobni podaci posebno opravdana   |
|        | očekivanja ispitanika koja se temelje na njihovom odnosu s        |
|        | voditeljem obrade u pogledu daljnje uporabe podataka, prirodu     |
|        | osobnih podataka, posljedice planiranog nastavka obrade za        |
|        | ispitanike i postojanje primjerenih zaštitnih mjera u izvornoj i  |
|        | planiranoj daljnjoj obradi.                                       |
|        |                                                                   |
|        | Ako je ispitanik dao privolu ili se obrada temelji na pravu Unije |
|        | ili pravu države članice koje čini potrebnu i razmjernu mjeru u   |
|        | demokratskom društvu posebno za zaštitu važnih ciljeva od općeg   |
|        | javnog interesa, voditelju obrade trebalo bi dopustiti daljnju    |
|        | obradu osobnih podataka neovisno o usklađenosti svrha. U svakom   |
|        | slučaju trebalo bi osigurati primjenu načela iz ove Uredbe, a     |
|        | osobito informirati ispitanika o tim drugim svrhama te o njegovim |
|        | pravima, među ostalim o pravu na prigovor. Ukazivanje voditelja   |
|        | obrade na moguća kaznena djela ili prijetnje javnoj sigurnosti i  |
|        | prijenos relevantnih osobnih podataka nadležnom tijelu u          |
|        | pojedinim slučajevima ili u više njih koji se odnose na isto      |
|        | kazneno djelo ili prijetnje javnoj sigurnosti trebalo bi smatrati |
|        | legitimnim interesom voditelja obrade. Međutim, takav prijenos u  |
|        | legitimnom interesu voditelja obrade ili daljnju obradu osobnih   |
|        | podataka trebalo bi zabraniti ako obrada nije u skladu s pravnim, |
|        | profesionalnim ili drugim prisilnim obvezama poštovanja tajnosti. |
+========+===================================================================+

  ----------------------------------------------------------------------------
  \(51\)   Osobni podaci koji su po svojoj naravi posebno osjetljive prirode u
           pogledu temeljnih prava i sloboda zaslužuju posebnu zaštitu jer bi
           u okviru njihove obrade moglo doći do značajnih rizika za temeljna
           prava i slobode. Ti bi osobni podaci trebali obuhvatiti osobne
           podatke koji otkrivaju rasno ili etničko podrijetlo, pri čemu
           upotreba termina „rasno podrijetlo" u ovoj Uredbi ne podrazumijeva
           da Unija prihvaća teorije koje pokušavaju odrediti postojanje
           odvojenih ljudskih rasa. Obradu fotografija ne bi trebalo sustavno
           smatrati obradom posebnih kategorija osobnih podataka jer su one
           biti obuhvaćene samo definicijom biometrijskih podataka pri obradi
           posebnim tehničkim sredstvima kojima se omogućuje jedinstvena
           identifikacija ili autentifikacija pojedinca. Takvi osobni podaci
           ne bi se smjeli obrađivati osim ako je obrada dopuštena u posebnim
           slučajevima navedenima u ovoj Uredbi, uzimajući u obzir da pravom
           država članica mogu biti propisane posebne odredbe o zaštiti
           podataka kako bi se prilagodila primjena pravila iz ove Uredbe radi
           poštovanja pravne obveze ili za obavljanje zadaće koja se obavlja u
           javnom interesu ili pri izvršavanju službene ovlasti koju ima
           voditelj obrade. Osim posebnih zahtjeva za takvu obradu, trebala bi
           se primjenjivati opća načela i druga pravila iz ove Uredbe, posebno
           u pogledu uvjeta za zakonitu obradu. Odstupanja od opće zabrane
           obrade takvih posebnih kategorija osobnih podataka trebala bi biti
           izričito predviđena, među ostalim ako je ispitanik dao svoju
           izričitu privolu ili u vezi s posebnim potrebama, pogotovo ako se
           obrada provodi u sklopu legitimnih aktivnosti određenih udruženja
           ili zaklada čiji je cilj dopustiti ostvarivanje temeljnih sloboda.
  -------- -------------------------------------------------------------------

  ----------------------------------------------------------------------------

  ----------------------------------------------------------------------------
  \(52\)   Odstupanje od zabrane obrade posebnih kategorija osobnih podataka
           također bi se trebalo dopustiti kad god je to predviđeno pravom
           Unije ili pravom države članice i podložno odgovarajućim zaštitnim
           mjerama radi zaštite osobnih podataka i drugih temeljnih prava, ako
           je u javnom interesu da se to učini, posebno u slučaju obrade
           osobnih podataka u području radnog prava, prava u vezi socijalnom
           zaštitom, uključujući mirovine te u svrhu zdravstvene zaštite,
           praćenja i uzbunjivanja, sprečavanja ili kontrole zaraznih bolesti
           i drugih ozbiljnih opasnosti za zdravlje. Takvo se odstupanje može
           učiniti u zdravstvene svrhe, među ostalim za javno zdravlje i
           upravljanje uslugama zdravstvene skrbi, posebno kako bi se
           osigurala kvaliteta i isplativost postupaka koji se upotrebljavaju
           za rješavanje potraživanja za naknadama i uslugama u sustavu
           zdravstvenog osiguranja ili u svrhe arhiviranja u javnom interesu,
           u svrhe znanstvenih ili povijesnih istraživanja ili u statističke
           svrhe. Odstupanjem bi se također trebala omogućiti obrada takvih
           osobnih podataka ako su nužni za postavljanje, ostvarivanje ili
           obranu pravnih zahtjeva, neovisno je li to u sudskom ili upravnom
           postupku ili bilo kojem izvansudskom postupku.
  -------- -------------------------------------------------------------------

  ----------------------------------------------------------------------------

  ----------------------------------------------------------------------------
  \(53\)   Posebne kategorije osobnih podataka koje zaslužuju veći stupanj
           zaštite trebale bi se obrađivati samo u svrhe povezane sa zdravljem
           radi ostvarivanja tih svrhâ u korist pojedinaca i društva u
           cjelini, pogotovo u kontekstu upravljanja uslugama i sustavima
           zdravstvene ili socijalne skrbi, u što se ubraja i obrada takvih
           podataka koju u svrhu kontrole kvalitete, informacija o upravljanju
           i općeg nacionalnog i lokalnog nadzora sustava zdravstvene ili
           socijalne skrbi provode uprava i središnja nacionalna tijela
           nadležna za zdravlje i u svrhu osiguravanja kontinuiteta
           zdravstvene ili socijalne skrbi i prekogranične zdravstvene skrbi
           ili u svrhe zdravstvene zaštite, nadzora i uzbunjivanja, ili u
           svrhe arhiviranja u javnom interesu,u svrhe znanstvenih ili
           povijesnih istraživanja ili u statističke svrhe utemeljene na pravu
           Unije ili pravu države članice i čime treba ostvariti cilj od
           javnog interesa, kao i za studije koje se provode u javnom interesu
           u području javnog zdravlja. Stoga bi se ovom Uredbom trebali
           utvrditi usklađeni uvjeti za obradu posebnih kategorija osobnih
           podataka koji se odnose na zdravlje, za posebne potrebe, osobito
           kada obradu takvih podataka za određene zdravstvene svrhe provode
           osobe koje podliježu zakonskoj obvezi čuvanja poslovne tajne.
           Pravom Unije ili pravom države članice trebalo bi predvidjeti
           specifične i primjerene mjere za zaštitu temeljnih prava i osobnih
           podataka pojedinaca. Državama članicama trebalo bi omogućiti
           zadržavanje ili uvođenje dodatnih uvjeta, uključujući ograničenja,
           u vezi s obradom genetskih podataka, biometrijskih podataka ili
           podataka koji se odnose na zdravlje. Međutim, to ne bi trebalo
           spriječiti slobodan protok osobnih podataka unutar Unije ako se ti
           uvjeti primjenjuju na prekograničnu obradu takvih podataka.
  -------- -------------------------------------------------------------------

  ----------------------------------------------------------------------------

  ----------------------------------------------------------------------------------------------------------------------------------
  \(54\)   Obrada posebnih kategorija osobnih podataka bez privole ispitanika može biti potrebna zbog javnog interesa u područjima
           javnog zdravlja. Takva bi obrada trebala podlijegati primjerenim i specifičnim mjerama kako bi se zaštitila prava i
           slobode pojedinaca. U tom bi kontekstu „javno zdravlje" trebalo tumačiti kako je definirano u Uredbi (EZ) br. 1338/2008
           Europskog parlamenta i
           Vijeća[ (^11^)](https://eur-lex.europa.eu/legal-content/HR/TXT/?uri=celex:32016R0679#ntr11-L_2016119HR.01000101-E0011),
           što znači svi elementi povezani sa zdravljem, tj. zdravstvenim stanjem, uključujući morbiditet i invaliditet,
           determinante koje utječu na to zdravstveno stanje, potrebe zdravstvene zaštite, sredstva dodijeljena zdravstvenoj
           zaštiti, pružanje zdravstvene zaštite i opća dostupnost zdravstvene zaštite, kao i troškovi i financiranje zdravstvene
           zaštite te uzroci smrtnosti. Takva obrada podataka koji se odnose na zdravlje za potrebe javnog interesa ne bi smjela
           prouzročiti obradu osobnih podataka u druge svrhe koju obavljaju treće strane kao što su poslodavci ili osiguravajuća
           društva i banke.
  -------- -------------------------------------------------------------------------------------------------------------------------

  ----------------------------------------------------------------------------------------------------------------------------------

  ----------------------------------------------------------------------------
  \(55\)   Osim toga, obrada osobnih podataka koju na temelju odredaba
           ustavnog prava ili međunarodnog javnog prava obavljaju službena
           tijela radi postizanja ciljeva službeno priznatih vjerskih
           udruženja, provodi se na temelju javnog interesa.
  -------- -------------------------------------------------------------------

  ----------------------------------------------------------------------------

  ----------------------------------------------------------------------------
  \(56\)   Ako tijekom izbornih aktivnosti djelovanje demokratskog sustava u
           državi članici zahtijeva da političke stranke prikupljaju osobne
           podatke o političkim mišljenjima ljudi, obrada takvih podataka može
           se dopustiti iz razloga javnog interesa, pod uvjetom da se
           uspostave odgovarajuće zaštitne mjere.
  -------- -------------------------------------------------------------------

  ----------------------------------------------------------------------------

  ----------------------------------------------------------------------------
  \(57\)   Ako voditelj obrade ne može utvrditi identitet pojedinca na temelju
           osobnih podataka koje obrađuje, on ne bi smio biti obvezan
           prikupiti dodatne informacije kako bi utvrdio identitet ispitanika
           isključivo radi pridržavanja bilo koje odredbe iz ove Uredbe.
           Međutim, voditelj obrade ne bi smio odbiti dodatne informacije koje
           je pružio ispitanik kako bi pružio potporu ostvarivanju svojih
           prava. Identifikacija bi trebala uključivati digitalnu
           identifikaciju ispitanika, primjerice putem mehanizma
           autentifikacije kao što su isti podaci kojima se ispitanik koristi
           da bi se prijavio za internetske usluge koje nudi voditelj obrade.
  -------- -------------------------------------------------------------------

  ----------------------------------------------------------------------------

  ----------------------------------------------------------------------------
  \(58\)   Načelom transparentnosti zahtijeva se da svaka informacija
           namijenjena javnosti ili ispitaniku bude sažeta, lako dostupna i
           razumljiva, da se upotrebljava jasan i jednostavan jezik te da se
           usto, prema potrebi, koristi vizualizacijom. Takva bi se
           informacija također mogla dati u elektroničkom obliku, na primjer
           na internetskim stranicama, kada je namijenjena javnosti. To je
           osobito bitno u situacijama u kojima zbog velikog broja sudionika i
           tehnološke složenosti prakse ispitaniku nije lako prepoznati i
           razumjeti prikupljaju li se osobni podaci o njemu, tko ih prikuplja
           i u koju svrhu, kao što je slučaj internetskog oglašavanja. Imajući
           u vidu da djeca zaslužuju posebnu zaštitu, svaka informacija i
           komunikacija, u slučaju da je obrada usmjerena prema djetetu,
           trebale bi biti na jasnom i jednostavnom jeziku koji dijete lako
           može razumjeti.
  -------- -------------------------------------------------------------------

  ----------------------------------------------------------------------------

  ----------------------------------------------------------------------------
  \(59\)   Trebalo bi predvidjeti modalitete kojima se olakšava ostvarivanje
           prava ispitanika iz ove Uredbe, uključujući mehanizme za podnošenje
           zahtjeva te, ako je primjenjivo, besplatno ostvarivanje, osobito
           zahtjeva za pristup osobnim podacima, njihovo ispravljanje ili
           brisanje i ostvarivanje prava na prigovor. Voditelj obrade trebao
           bi također pružiti sredstva za elektroničku predaju zahtjeva,
           osobito ako se osobni podaci obrađuju elektronički. Voditelj obrade
           trebao bi biti dužan odgovoriti na zahtjev ispitanika bez
           nepotrebnog odgađanja i najkasnije u roku od mjesec dana te
           iznijeti razloge ako voditelj obrade nema namjeru ispuniti bilo
           koji takav zahtjev.
  -------- -------------------------------------------------------------------

  ----------------------------------------------------------------------------

  ----------------------------------------------------------------------------
  \(60\)   Načelima poštene i transparentne obrade zahtijeva se da je
           ispitanik informiran o postupku obrade i njegovim svrhama. Voditelj
           obrade trebao bi ispitaniku pružiti sve dodatne informacije
           neophodne za osiguravanje poštene i transparentne obrade uzimajući
           u obzir posebne okolnosti i kontekst obrade osobnih podataka. Osim
           toga ispitanik bi trebao biti informiran o postupku izrade profila
           i posljedicama takve izrade profila. Kada se prikupljaju osobni
           podaci od ispitanika, trebalo bi ga također obavijestiti o tome je
           li obvezan pružiti osobne podatke te o posljedicama ako takve
           podatke ne pruži. Ova se informacija može pružiti u kombinaciji sa
           standardiziranim ikonama kako bi se na lako vidljiv, razumljiv i
           jasno čitljiv način pružio smislen pregled planirane obrade. Kada
           su ikone predstavljene elektroničkim putem, trebale bi biti strojno
           čitljive.
  -------- -------------------------------------------------------------------

  ----------------------------------------------------------------------------

  ----------------------------------------------------------------------------
  \(61\)   Ispitaniku bi tijekom prikupljanja podataka trebalo dati
           informacije o obradi osobnih podataka koji se odnose na njega, ili
           ako se osobni podaci ne uzimaju od ispitanika već su prikupljeni iz
           drugog izvora, u razumnom roku ovisno o okolnostima slučaja. Ako se
           osobni podaci legitimno mogu otkriti drugom primatelju, ispitanika
           bi trebalo informirati kada se osobni podaci prvi put otkrivaju
           primatelju. Ako voditelj obrade namjerava obrađivati osobne podatke
           u svrhu koja je različita od one za koju su prikupljeni, voditelj
           obrade bi prije te daljnje obrade ispitaniku trebao pružiti
           informacije o toj drugoj svrsi te druge potrebne informacije. Ako
           se izvor osobnih podataka ne može dati ispitaniku jer su
           upotrebljavani razni izvori, trebalo bi dati opće informacije.
  -------- -------------------------------------------------------------------

  ----------------------------------------------------------------------------

  ----------------------------------------------------------------------------
  \(62\)   Obvezu pružanja informacija ipak nije potrebno nametati ako
           ispitanik već posjeduje tu informaciju, ako je bilježenje ili
           otkrivanje osobnih podataka izrijekom propisano zakonom ili ako je
           pružanje informacije ispitaniku nemoguće ili bi zahtijevalo
           nerazmjeran napor. Primjer nemogućnosti pružanja informacija ili
           nerazmjernog napora posebno bi se mogao javiti ako se obrada
           obavlja u svrhe arhiviranja u javnom interesu, u svrhe znanstvenih
           ili povijesnih istraživanja ili u statističke svrhe. U tom smislu
           trebalo bi razmotriti broj ispitanika, starost podataka i bilo koje
           druge donesene prikladne zaštitne mjere.
  -------- -------------------------------------------------------------------

  ----------------------------------------------------------------------------

  ----------------------------------------------------------------------------
  \(63\)   Ispitanik bi trebao imati pravo pristupa prikupljenim osobnim
           podacima koji se na njega odnose te ostvarivati to pravo lako i u
           razumnim intervalima kako bi bio svjestan obrade i provjerio
           njezinu zakonitost. To uključuje pravo ispitanika na pristup
           podacima o njegovom zdravstvenom stanju, na primjer podacima u
           medicinskoj dokumentaciji koja sadržava informacije poput
           dijagnoza, rezultata pretraga, liječničkih mišljenja, liječenja ili
           zahvata. Svaki ispitanik stoga bi osobito trebao imati pravo znati
           i dobiti obavijest o svrhama obrade osobnih podataka, ako je moguće
           i za koje razdoblje se osobni podaci obrađuju, o primateljima
           osobnih podataka, o logici automatske obrade osobnih podataka i o
           posljedicama takve obrade, barem kad se temelji na izradi profila.
           Ako je moguće, voditelj obrade trebao bi imati mogućnost omogućiti
           daljinski pristup zaštićenom sustavu koji bi ispitaniku omogućio
           izravan pristup njegovim osobnim podacima. To pravo ne bi smjelo
           negativno utjecati na prava ili slobode drugih, uključujući i
           poslovne tajne ili intelektualno vlasništvo, a osobito na autorsko
           pravo kojima je zaštićen računalni program. Rezultat tih
           razmatranja ipak ne bi smjelo biti odbijanje pružanja svih
           informacija ispitaniku. Ako voditelj obrade obrađuje velike
           količine informacija koje se odnose na ispitanika, voditelj obrade
           trebao bi imati mogućnost prije dostave informacije zahtijevati od
           ispitanika da navede informacije ili aktivnosti obrade na koje se
           zahtjev odnosi.
  -------- -------------------------------------------------------------------

  ----------------------------------------------------------------------------

  ----------------------------------------------------------------------------
  \(64\)   Voditelj obrade trebao bi se koristiti svim razumnim mjerama kako
           bi utvrdio identitet ispitanika koji traži pristup, a osobito u
           okviru internetskih usluga i mrežnih identifikatora. Voditelj
           obrade ne bi smio pohraniti osobne podatke samo zato da bi mogao
           odgovoriti na moguće zahtjeve.
  -------- -------------------------------------------------------------------

  ----------------------------------------------------------------------------

  ----------------------------------------------------------------------------
  \(65\)   Ispitanik bi trebao imati pravo na ispravak osobnih podataka koji
           se na njega odnose te „pravo na zaborav" ako zadržavanje takvih
           podataka krši ovu Uredbu ili pravo Unije ili pravo države članice
           koje se primjenjuje na voditelja obrade. Ispitanici bi osobito
           trebali imati pravo da se njihovi osobni podaci brišu i više ne
           obrađuju ako ti osobni podaci više nisu potrebni s obzirom na svrhu
           u koju su prikupljeni ili na druge načine obrađivani, ako su
           ispitanici povukli svoju privolu ili ako daju prigovor na obradu
           osobnih podataka koji se odnose na njih ili ako obrada njihovih
           osobnih podataka na druge načine nije u skladu s ovom Uredbom. Ovo
           je pravo osobito bitno ako je ispitanik dao svoju privolu dok je
           bio dijete i nije bio u potpunosti svjestan rizika obrade, a
           kasnije želi ukloniti takve osobne podatke, osobito na internetu.
           Ispitanik bi trebao biti u mogućnosti ostvariti to pravo neovisno o
           činjenici da više nije dijete. No daljnja pohrana osobnih podataka
           trebala bi biti zakonita ako je nužna za ostvarivanje prava na
           slobodu izražavanja i na slobodu informiranja, radi poštovanja
           pravnih obveza, za izvršavanje zadaće od javnog interesa ili
           izvršavanje službene ovlasti voditelja obrade, na temelju javnog
           interesa u području javnog zdravlja, u svrhe arhiviranja od javnog
           interesa, u svrhe znanstvenih ili povijesnih istraživanja, u
           statističke svrhe ili za postavljanje, ostvarivanje ili obranu
           pravnih zahtjeva.
  -------- -------------------------------------------------------------------

  ----------------------------------------------------------------------------

  ----------------------------------------------------------------------------
  \(66\)   Kako bi se ojačalo „pravo na zaborav" u internetskom okruženju,
           pravo na brisanje također bi trebalo proširiti tako da bi voditelj
           obrade koji je objavio osobne podatke bio obvezan obavijestiti
           voditelje obrade koji takve osobne podatke obrađuju da obrišu sve
           poveznice s tim osobnim podacima ili kopijama ili replikama tih
           osobnih podataka. Pritom bi voditelj obrade trebao poduzeti razumne
           mjere, uzimajući u obzir dostupnu tehnologiju i sredstva dostupna
           voditelju obrade, uključujući tehničke mjere da obavijesti
           voditelje obrade, koji obrađuju osobne podatke, o zahtjevu
           ispitanika.
  -------- -------------------------------------------------------------------

  ----------------------------------------------------------------------------

  ----------------------------------------------------------------------------
  \(67\)   Metode kojima se ograničava obrada osobnih podataka mogle bi, među
           ostalim, uključivati privremeno premještanje odabranih osobnih
           podataka u drugi sustav obrade, činjenje odabranih podataka
           nedostupnima za korisnike ili privremeno uklanjanje objavljenih
           podataka s internetske stranice. U automatiziranim sustavima
           pohrane ograničavanje obrade u načelu bi trebalo osigurati
           tehničkim sredstvima na način da osobni podaci nisu predmet
           daljnjih obrada i da se ne mogu mijenjati. Činjenicu da je obrada
           osobnih podataka ograničena trebalo bi jasno navesti u sustavu.
  -------- -------------------------------------------------------------------

  ----------------------------------------------------------------------------

  ----------------------------------------------------------------------------
  \(68\)   Radi dodatnog jačanja nadzora nad vlastitim podacima, kada se
           obrada obavlja automatskim putem, ispitaniku bi se također trebalo
           dopustiti da osobne podatke koji se odnose na njega, a koje je dao
           voditelju obrade dobije u strukturiranom, uobičajeno
           upotrebljavanom, strojno čitljivom i interoperabilnom formatu i da
           ih prenese drugom voditelju obrade. Voditelje obrade trebalo bi
           poticati na razvijanje interoperabilnih formata koji omogućuju
           prenosivost podataka. To bi se pravo trebalo primjenjivati u
           slučajevima kad je ispitanik osobne podatke da ona temelju svoje
           privole ili kad je obrada nužna za izvršenje ugovora. To se pravo
           ne bi smjelo primjenjivati ako se obrada temelji na drugoj pravnoj
           osnovi koja nije privola ili ugovor. Samom svojom prirodom to se
           pravo ne može ostvariti u slučaju da voditelji obrade osobne
           podatke obrađuju u okviru svojih javnih dužnosti. Stoga se ono ne
           bi smjelo primjenjivati ako je obrada osobnih podataka nužna kako
           bi se poštovala pravna obveza kojoj voditelj obrade podliježe ili
           za izvršavanje zadaće od javnog interesa ili pri izvršavanju
           službene ovlasti voditelja obrade. Pravo ispitanika na prijenos ili
           primanje osobnih podataka koji se odnose na njega ne bi trebalo
           obvezivati voditelja obrade da upotrebljava ili održava tehnički
           kompatibilne sustave za obradu. Ako se određeni skup osobnih
           podataka odnosi na više ispitanika, pravo na primanje tih osobnih
           podataka ne bi smjelo dovoditi u pitanje prava i sloboda ostalih
           ispitanika u skladu s ovom Uredbom. Nadalje, tim pravom također se
           ne bi smjelo dovoditi u pitanje pravo ispitanika na brisanje
           osobnih podataka, kao i ograničenja tog prava, kako je navedeno u
           ovoj Uredbi, te ono osobito ne bi smjelo podrazumijevati brisanje
           osobnih podataka koji se odnose na ispitanika, koje je on dostavio
           u svrhu izvršavanja ugovora, u mjeri u kojoj su ti osobni podaci
           potrebni za izvršavanje tog ugovora i koliko god su potrebni. Ako
           je tehnički izvedivo, ispitanik bi trebao imati pravo na to se
           osobni podaci prenose izravno između voditelja obrade.
  -------- -------------------------------------------------------------------

  ----------------------------------------------------------------------------

  ----------------------------------------------------------------------------
  \(69\)   Ako bi se osobni podaci mogli zakonito obrađivati jer je obrada
           potrebna za izvršavanje zadaće od javnog interesa ili pri
           izvršavanju službene ovlasti voditelja obrade ili na temelju
           legitimnih interesa voditelja obrade ili treće strane, svaki bi
           ispitanik ipak trebao imati pravo prigovora na obradu bilo kojih
           osobnih podataka povezanih s njegovom posebnom situacijom. Voditelj
           obrade trebao bi pokazati da njegovi uvjerljivi legitimni interesi
           imaju prednost pred interesima temeljnih prava i sloboda
           ispitanika.
  -------- -------------------------------------------------------------------

  ----------------------------------------------------------------------------

  ----------------------------------------------------------------------------
  \(70\)   Ako se osobni podaci obrađuju u svrhu izravnog marketinga,
           ispitanik bi trebao imati pravo prigovora na takvu obradu,
           uključujući izradu profila u mjeri u kojoj je povezana s takvim
           izravnim marketingom, bilo u odnosu na početnu ili daljnju obradu,
           u bilo koje vrijeme i besplatno. To bi se pravo ispitaniku trebalo
           izričito dati na znanje i predstaviti mu se jasno i odvojeno od
           svih drugih informacija.
  -------- -------------------------------------------------------------------

  ----------------------------------------------------------------------------

+--------+-------------------------------------------------------------------+
| \(71\) | Ispitanik bi trebao imati pravo na to da se na njega ne odnosi    |
|        | odluka, što može obuhvaćati mjeru, kojom se procjenjuju osobni    |
|        | aspekti u vezi s njim koja se isključivo temelji na               |
|        | automatiziranoj obradi i koja proizvodi pravne učinke koji se     |
|        | odnose na njega ili slično na njega znatno utječu, poput          |
|        | automatskog odbijanja zahtjeva za kreditom putem interneta ili    |
|        | prakse zapošljavanja putem interneta bez ikakve ljudske           |
|        | intervencije. Takva obrada uključuje „izradu profila" koja se     |
|        | odnosi na svaki oblik automatizirane obrade osobnih podataka      |
|        | kojom se procjenjuju osobni aspekti u vezi s pojedincem, osobito  |
|        | analizu i predviđanje aspekata ispitanikovog učinka na poslu,     |
|        | ekonomskog stanja, zdravlja, osobnih preferencija ili interesa,   |
|        | pouzdanosti ili ponašanja, lokacije ili kretanja kada ona         |
|        | proizvodi pravne učinke koji se odnose na ispitanika ili na njega |
|        | snažno utječu. Međutim, donošenje odluka koje se temelji na       |
|        | takvoj obradi, što uključuje i izradu profila, trebalo bi se      |
|        | dopustiti ako se to izričito dopušta pravom Unije ili pravom      |
|        | države članice kojem podliježe voditelj obrade, među ostalim u    |
|        | svrhe praćenja i sprečavanja prijevare i porezne utaje, što se    |
|        | provodi u skladu s propisima, standardima i preporukama           |
|        | institucija Unije ili nacionalnih nadzornih tijela te             |
|        | osiguravanja sigurnosti i pouzdanosti usluge koju pruža voditelj  |
|        | obrade ili ako je nužno za sklapanje ili izvršavanje ugovora      |
|        | između ispitanika i voditelja obrade ili kada je ispitanik        |
|        | izričito dao svoju privolu. U svakom slučaju na takve bi se       |
|        | obrade trebale primjenjivati odgovarajuće zaštitne mjere, koje bi |
|        | trebale uključivati davanje određenih informacija ispitaniku i    |
|        | pravo na ljudsku intervenciju, pravo na izražavanje vlastitog     |
|        | stajališta, na dobivanje pojašnjenja odluke donesene nakon takve  |
|        | procjene i pravo na osporavanje odluke. Takve se mjere ne bi      |
|        | smjele odnositi na djecu.                                         |
|        |                                                                   |
|        | Kako bi se osigurala poštena i transparentna obrada podataka s    |
|        | obzirom na ispitanika, uzimajući u obzir posebne okolnosti i      |
|        | kontekst u kojem se osobni podaci obrađuju, voditelj obrade       |
|        | trebao bi poduzeti odgovarajuće matematičke i statističke         |
|        | postupke za izradu profila, provesti odgovarajuće tehničke i      |
|        | organizacijske mjere kako bi se posebno osiguralo da budu         |
|        | ispravljeni čimbenici koji dovode do netočnosti u osobnim         |
|        | podacima i da se rizici od pojave pogrešaka svedu na minimum, te  |
|        | osobne podatke osigurati na način kojim se uzima u obzir          |
|        | potencijalne rizike za interese i prava ispitanika i kojim se,    |
|        | među ostalim, sprečavaju diskriminacijski učinci na pojedince na  |
|        | temelju rasnog ili etničkog porijekla, političkog mišljenja,      |
|        | vjere ili uvjerenja, članstva u sindikatu, genetskog ili          |
|        | zdravstvenog stanja ili spolne orijentacije, ili koji rezultiraju |
|        | mjerama koje imaju takav učinak. Automatizirane odluke i izrada   |
|        | profila na temelju posebnih kategorija osobnih podataka smjele bi |
|        | se dopustiti samo pod posebnim uvjetima.                          |
+========+===================================================================+

  ----------------------------------------------------------------------------
  \(72\)   Izrada profila podliježe pravilima ove Uredbe kojima se uređuje
           obrada osobnih podataka, kao što su pravna osnova obrade ili načela
           zaštite podataka. Europski odbor za zaštitu podataka osnovan ovom
           Uredbom („Odbor") trebao bi imati mogućnost izdati smjernice u tom
           kontekstu.
  -------- -------------------------------------------------------------------

  ----------------------------------------------------------------------------

  ----------------------------------------------------------------------------
  \(73\)   Pravom Unije ili pravom države članice mogu se uvesti ograničenja s
           obzirom na posebna načela te s obzirom na ograničenja prava na
           informacije, pristup i ispravak ili brisanje osobnih podataka te
           ograničenja prava na prenosivost podataka, prava na prigovor,
           odluka koje se temelje na izradi profila, kao i ograničenja
           obavješćivanja ispitanika o povredi osobnih podataka te ograničenja
           određenih povezanih obveza voditelja obrade, u mjeri u kojoj je to
           nužno i proporcionalno u demokratskom društvu kako bi se zaštitila
           javna sigurnost, među ostalim ljudski život posebno kao odgovor na
           prirodne katastrofe ili one koje je izazvao čovjek te sprečavanje,
           istraga i progon kaznenih djela ili izvršavanje kaznenopravnih
           sankcija, uključujući zaštitu od prijetnji javnoj sigurnosti i
           njihovo sprečavanje ili kršenja etike zakonski uređenih
           djelatnosti, kako bi se zaštitili drugi važni ciljevi koji su u
           javnom interesu Unije ili države članice, a posebno važan
           gospodarski ili financijski interes Unije ili države članice,
           vođenje javne evidencije u svrhu općeg javnog interesa, daljnja
           obrada arhiviranih osobnih podataka za potrebe pružanja posebnih
           informacija u vezi s političkim ponašanjem za vrijeme bivših
           totalitarnih državnih režima ili zaštita ispitanika ili prava i
           sloboda drugih osoba, među ostalim u svrhu socijalne zaštite,
           javnog zdravlja i u humanitarne svrhe. Ta ograničenja trebala bi
           biti u skladu sa zahtjevima utvrđenima u Povelji i Europskoj
           konvenciji za zaštitu ljudskih prava i temeljnih sloboda.
  -------- -------------------------------------------------------------------

  ----------------------------------------------------------------------------

  ----------------------------------------------------------------------------
  \(74\)   Trebalo bi uspostaviti dužnosti i odgovornosti voditelja obrade za
           svaku obradu osobnih podataka koju provede sm voditelj obrade ili
           netko drugi u ime voditelja obrade. Osobito, voditelj obrade trebao
           bi imati obvezu provođenja odgovarajućih i djelotvornih mjera te
           biti u mogućnosti dokazati usklađenost aktivnosti obrade s ovom
           Uredbom uključujući i djelotvornost mjera. Tim bi mjerama u obzir
           trebalo uzeti prirodu, opseg, kontekst i svrhe obrade te rizik za
           prava i slobode pojedinaca.
  -------- -------------------------------------------------------------------

  ----------------------------------------------------------------------------

  ----------------------------------------------------------------------------
  \(75\)   Rizik za prava i obveze pojedinaca, različitih vjerojatnosti i
           ozbiljnosti, može proizaći iz obrade osobnih podataka koja bi mogla
           prouzročiti fizičku, materijalnu ili nematerijalnu štetu, posebno
           ako ta obrada može dovesti do diskriminacije, krađe identiteta ili
           prijevare, financijskog gubitka, štete za ugled, gubitka
           povjerljivosti osobnih podataka zaštićenih poslovnom tajnom,
           neovlaštenog obrnutog postupka pseudonimizacije, ili bilo koje
           druge znatne gospodarske ili društvene štete; ili ako ispitanici
           mogu biti uskraćeni za svoja prava i slobode ili spriječeni u
           obavljanju nadzora nad svojim osobnim podacima; ako se obrađuju
           osobni podaci koji odaju rasno ili etničko podrijetlo, politička
           mišljenja, vjerska ili filozofska uvjerenja, članstvo u sindikatu i
           ako je riječ o obradi genetičkih podataka, podataka koji se odnose
           na zdravlje ili spolni život ili kaznene osude i kažnjiva djela ili
           povezane sigurnosne mjere; ako se procjenjuju osobni aspekti,
           osobito analiza ili predviđanje aspekata u vezi s učinkom na poslu,
           ekonomskim stanjem, zdravljem, osobnim preferencijama ili
           interesima, pouzdanošću ili ponašanjem, lokacijom ili kretanjem
           kako bi se izradili ili upotrebljavali osobni profili; ako se
           obrađuju osobni podaci osjetljivih pojedinaca, osobito djece; ili
           ako obrada uključuje veliku količinu osobnih podataka i utječe na
           velik broj ispitanika.
  -------- -------------------------------------------------------------------

  ----------------------------------------------------------------------------

  ----------------------------------------------------------------------------
  \(76\)   Vjerojatnost i ozbiljnost rizika za prava i slobode ispitanika
           trebala bi se određivati s obzirom na prirodu, opseg, kontekst i
           svrhe obrade. Rizik bi trebalo procjenjivati na temelju objektivne
           procjene kojom se utvrđuje uključuju li postupci obrade podataka
           rizik ili visoki rizik.
  -------- -------------------------------------------------------------------

  ----------------------------------------------------------------------------

  ----------------------------------------------------------------------------
  \(77\)   Upute za provedbu odgovarajućih mjera i za dokazivanje poštovanja
           odredaba od strane voditelja obrade ili izvršitelja obrade, posebno
           u pogledu utvrđivanja rizika povezanog s obradom, njihove procjene
           s obzirom na podrijetlo, prirodu, vjerojatnost i težinu te
           utvrđivanje najboljih praksi za umanjivanje rizika, osobito bi se
           mogle pružiti putem odobrenih kodeksa ponašanja, odobrenih
           certifikata, smjernica koje pruža Odbor ili naznakama koje pruža
           službenik za zaštitu podataka. Odbor može također izdati smjernice
           o postupcima obrade za koje se smatra da nije vjerojatno da će
           dovesti do visokog rizika za prava i slobode pojedinaca i navesti
           koje mjere mogu u takvim slučajevima biti dovoljne za suočavanje s
           navedenim rizikom.
  -------- -------------------------------------------------------------------

  ----------------------------------------------------------------------------

  ----------------------------------------------------------------------------
  \(78\)   Zaštita prava i sloboda pojedinaca s obzirom na obradu osobnih
           podataka zahtijeva da se poduzmu odgovarajuće tehničke i
           organizacijske mjere radi osiguravanja poštovanja uvjeta ove
           Uredbe. Radi dokazivanja sukladnosti s ovom Uredbom voditelj obrade
           trebao bi uvesti interne politike i provesti mjere koje osobito
           ispunjavaju načela tehničke zaštite podataka i integrirane zaštite
           podataka. Takve mjere mogle bi se, među ostalim, sastojati od
           smanjenja količine obrade osobnih podataka, pseudonimizacije
           osobnih podataka što je prije moguće, transparentnosti u vezi s
           funkcijama i obradom osobnih podataka, omogućavanja ispitaniku da
           prati obradu podataka, omogućavanja voditelju obrade da stvara i
           poboljšava sigurnosne značajke. Prilikom razvijanja, osmišljavanja,
           odabira i upotrebe aplikacija, usluga i proizvoda koji se temelje
           na obradi osobnih podataka ili obrađuju osobne podatke kako bi
           ispunili svoju zadaću, proizvođače proizvoda, usluga i aplikacija
           trebalo bi poticati da uzmu u obzir pravo na zaštitu podataka
           prilikom razvijanja i osmišljavanja takvih proizvoda, usluga i
           aplikacija i da uzimajući u obzir najnovija dostignuća osiguraju da
           voditelji obrade i izvršitelji obrade mogu ispuniti svoje obveze u
           pogledu zaštite podataka. Načela tehničke i integrirane zaštite
           podataka trebalo bi također uzeti u obzir u kontekstu javnih
           natječaja.
  -------- -------------------------------------------------------------------

  ----------------------------------------------------------------------------

  ----------------------------------------------------------------------------
  \(79\)   Zaštita prava i sloboda ispitanikâ, kao i dužnost i odgovornost
           voditeljâ obrade i izvršiteljâ obrade, također u vezi s praćenjem i
           mjerama koje provode nadzorna tijela, zahtijevaju jasno utvrđivanje
           dužnosti u skladu s ovom Uredbom, među ostalim u slučajevima u
           kojima voditelj obrade određuje svrhe i sredstva obrade zajedno s
           drugim voditeljima obrade ili kada se postupak obrade provodi u ime
           voditelja obrade.
  -------- -------------------------------------------------------------------

  ----------------------------------------------------------------------------

  ----------------------------------------------------------------------------
  \(80\)   Ako voditelj obrade ili izvršitelj obrade koji nema poslovni nastan
           u Uniji obrađuje osobne podatke ispitanikâ u Uniji čije su
           aktivnosti obrade povezane s ponudom robe ili usluga, bez obzira na
           to je li potrebno plaćanje ispitanika, za takve bi ispitanike u
           Uniji, ili za praćenje njihova ponašanja dok se ono odvija unutar
           Unije, voditelj obrade ili izvršitelj obrade trebali bi imenovati
           predstavnika, osim ako se obrada obavlja povremeno, ne uključuje
           opsežnu obradu posebnih kategorija osobnih podataka ili je obrada
           osobnih podataka povezana s kaznenim presudama i kažnjivim djelima
           te vjerojatno neće dovesti do rizika za prava i slobode pojedinaca,
           uzimajući u obzir prirodu, kontekst, opseg i svrhe obrade ili ako
           je voditelj obrade tijelo javne vlasti ili javno tijelo.
           Predstavnik bi trebao djelovati u ime voditelja obrade ili
           izvršitelja obrade i može mu se obratiti svako nadzorno tijelo.
           Voditelj obrade ili izvršitelj obrade trebao bi izričito, pisanim
           ovlaštenjem imenovati predstavnika da djeluje u njegovo ime s
           obzirom na obveze voditelja obrade i izvršitelja obrade na temelju
           ove Uredbe. Imenovanje takvog predstavnika ne utječe na dužnost ili
           odgovornost voditelja obrade ili izvršitelja obrade na temelju ove
           Uredbe. Takav bi predstavnik svoje zadaće trebao obavljati u skladu
           s mandatom dobivenim od voditelja obrade ili izvršitelja obrade,
           uključujući suradnju s nadležnim nadzornim tijelima u vezi sa
           svakom radnjom poduzetom za osiguravanje poštovanja ove Uredbe. U
           slučaju da voditelj obrade ili izvršitelj obrade krši pravila,
           imenovani bi predstavnik trebao podlijegati postupku izvršavanja
           zakonodavstva.
  -------- -------------------------------------------------------------------

  ----------------------------------------------------------------------------

  ----------------------------------------------------------------------------
  \(81\)   Kako bi se osiguralo poštovanje zahtjeva iz ove Uredbe u vezi s
           obradom koju provodi izvršitelj obrade u ime voditelja obrade, pri
           povjeravanju aktivnosti obrade izvršitelju obrade, voditelj obrade
           trebao bi angažirati samo izvršitelje obrade koji u
           zadovoljavajućoj mjeri jamče, osobito u pogledu stručnog znanja,
           pouzdanosti i resursa, provedbu tehničkih i organizacijskih mjera
           koje udovoljavaju zahtjevima iz ove Uredbe, među ostalim u pogledu
           sigurnosti obrade. Poštovanje odobrenog kodeksa ponašanja ili
           mehanizma certificiranja odobrenog od strane izvršitelja obrade
           može se upotrijebiti kao element u dokazivanju poštovanja obveza
           voditelja obrade. Provođenje obrade od strane izvršitelja obrade
           trebalo bi biti uređeno ugovorom ili drugim pravnim aktom u skladu
           s pravom Unije ili pravom države članice koji izvršitelja obrade
           obvezuje prema voditelju obrade, a u kojemu su navedeni predmet i
           trajanje obrade, priroda i svrhe obrade, vrsta osobnih podataka te
           kategorije ispitanika, uzimajući u obzir posebne zadaće i
           odgovornosti izvršitelja obrade u kontekstu obrade koju treba
           provesti te rizika za prava i slobode ispitanika. Voditelj obrade i
           izvršitelj obrade mogu izabrati pojedinačni ugovor ili standardne
           ugovorne klauzule koje je ili izravno donijela Komisija ili ih je
           donijelo nadzorno tijelo u skladu s mehanizmom konzistentnosti, a
           potom donijela Komisija. Nakon što završi obradu u ime voditelja
           obrade, izvršitelj obrade trebao bi, prema izboru voditelja obrade,
           vratiti ili izbrisati osobne podatke osim ako postoji obveza
           pohrane osobnih podataka sukladno pravu Unije ili pravu države
           članice kojem izvršitelj obrade podliježe.
  -------- -------------------------------------------------------------------

  ----------------------------------------------------------------------------

  ----------------------------------------------------------------------------
  \(82\)   Voditelj obrade ili izvršitelj obrade trebao bi voditi evidenciju o
           aktivnostima obrade pod svojom odgovornošću radi dokazivanja
           sukladnosti s ovom Uredbom. Svaki voditelj obrade i izvršitelj
           obrade trebao bi imati obvezu surađivati s nadzornim tijelom i
           omogućiti mu na zahtjev uvid u tu evidenciju kako bi mu mogla
           poslužiti za praćenje postupaka obrade.
  -------- -------------------------------------------------------------------

  ----------------------------------------------------------------------------

  ----------------------------------------------------------------------------
  \(83\)   Kako bi se očuvala sigurnost i spriječila obrada kojom se krši ova
           Uredba, voditelj obrade ili izvršitelj obrade trebali bi
           procijeniti rizike povezane s obradom i provesti mjere za njihovo
           umanjivanje, kao što je enkripcija. Tim bi se mjerama trebala
           osigurati odgovarajuća razina zaštite uključujući povjerljivost,
           uzimajući u obzir najnovija dostignuća i troškove provedbe u odnosu
           na rizike i prirodu osobnih podataka koji se trebaju zaštititi
           Prilikom procjene rizika za sigurnost podataka u obzir bi trebalo
           uzeti rizike koje predstavlja obrada osobnih podataka poput
           slučajnog ili nezakonitog uništenja, gubitka, izmjene, neovlaštenog
           odavanja ili pristupa osobnim podacima koji su preneseni,
           pohranjeni ili na drugi način obrađivani, a što osobito može
           dovesti do fizičke, materijalne ili nematerijalne štete.
  -------- -------------------------------------------------------------------

  ----------------------------------------------------------------------------

  ----------------------------------------------------------------------------
  \(84\)   Radi poboljšanja sukladnosti s ovom Uredbom kada postupci obrade
           vjerojatno mogu dovesti do visokog stupnja rizika za prava i
           slobode pojedinaca, voditelj obrade trebao bi biti odgovoran za
           provođenje procjene učinka na zaštitu podataka kako bi se osobito
           procijenili izvor, priroda, osobitost i ozbiljnost tog rizika.
           Ishod procjene trebao bi se uzeti u obzir pri utvrđivanju
           odgovarajućih mjera radi dokazivanja da je obrada osobnih podataka
           sukladna s ovom Uredbom. Ako se u procjeni učinka na zaštitu
           podataka pokaže da postupci obrade uključuju visok rizik koji
           voditelj obrade ne može umanjiti odgovarajućim mjerama u smislu
           dostupne tehnologije i troškova provedbe, prije obrade trebalo bi
           se savjetovati s nadzornim tijelom.
  -------- -------------------------------------------------------------------

  ----------------------------------------------------------------------------

  ----------------------------------------------------------------------------
  \(85\)   Ako se povreda osobnih podataka ne rješava na odgovarajući način i
           pravodobno, ona može prouzročiti fizičku, materijalnu ili
           nematerijalnu štetu pojedincima, kao što su gubitak nadzora nad
           osobnim podacima ili ograničavanje njihovih prava, diskriminacija,
           krađa identiteta ili prijevara, financijski gubici, neovlašteni
           obrnuti postupak pseudonimizacije, šteta za ugled, gubitak
           povjerljivosti osobnih podataka zaštićenih poslovnom tajnom ili
           bilo koju drugu ekonomsku ili društvenu štetu za dotičnog
           pojedinca. Stoga, čim voditelj obrade primijeti da je došlo do
           povrede osobnih podataka, trebao bi o tome izvijestiti nadležno
           nadzorno tijelo bez nepotrebnog odgađanja i to, ako je izvedivo,
           najkasnije 72 sata nakon saznanja o toj povredi osobnih podataka,
           osim ako voditelj obrade može dokazati, u skladu s načelom
           odgovornosti, da povreda osobnih podataka vjerojatno neće
           prouzročiti rizik za prava i slobode pojedinaca. Ako se takvo
           obavješćivanje ne može postići u roku od 72 sata, obavijest bi
           trebala biti popraćena razlozima kašnjenja, a informacije se mogu
           pružiti u fazama bez nepotrebnog daljnjeg odgađanja.
  -------- -------------------------------------------------------------------

  ----------------------------------------------------------------------------

  ----------------------------------------------------------------------------
  \(86\)   Voditelj obrade trebao bi bez nepotrebnog odlaganja obavijestiti
           ispitanika o povredi osobnih podataka ako je vjerojatno da će
           povreda osobnih podataka prouzročiti visoki rizik za prava i
           slobode pojedinca, kako bi on mogao poduzeti potrebne mjere opreza.
           U obavijesti bi trebalo opisati prirodu povrede osobnih podataka
           kao i preporuke kako bi dotični pojedinac mogao ublažiti
           potencijalne negativne učinke. Takva bi se obavijest ispitanicima
           trebala pružiti što je prije, u razumnim granicama, izvedivo i u
           bliskoj suradnji s nadzornim tijelom, poštujući njegove upute ili
           upute drugih relevantnih tijela vlasti,kao što su tijela za
           izvršavanje zakonodavstva. Na primjer, o potrebi za umanjivanjem
           neposrednog rizika od štete bilo bi potrebno odmah obavijestiti
           ispitanike, dok potreba za provedbom odgovarajućih mjera protiv
           daljnje ili slične povrede osobnih podataka može opravdati duži rok
           za obavijest.
  -------- -------------------------------------------------------------------

  ----------------------------------------------------------------------------

  ----------------------------------------------------------------------------
  \(87\)   Trebalo bi se utvrditi jesu li provedene sve odgovarajuće mjere
           tehnološke zaštite i organizacijske mjere da bi se odmah utvrdilo
           je li došlo do povrede osobnih podataka i odmah obavijestilo
           nadzorno tijelo i ispitanika. Trebalo bi utvrditi činjenicu je li
           obavijest pružena bez nepotrebnog odgađanja posebno uzimajući u
           obzir prirodu i ozbiljnost povrede osobnih podataka i njezine
           posljedice i negativne učinke za ispitanika. Takva obavijest može
           dovesti do intervencije nadzornog tijela u skladu s njegovim
           zadaćama i ovlastima predviđenima ovom Uredbom.
  -------- -------------------------------------------------------------------

  ----------------------------------------------------------------------------

  ----------------------------------------------------------------------------
  \(88\)   Pri određivanju detaljnih pravila o formatu i postupcima
           primjenjivima na obavješćivanje o povredi osobnih podataka trebalo
           bi posvetiti dužnu pažnju okolnostima povrede, među ostalim jesu li
           osobni podaci bili zaštićeni odgovarajućim mjerama tehničke
           zaštite, djelotvorno ograničavajući vjerojatnost zlouporabe
           identiteta ili druge oblike zlouporabe. Osim toga takva pravila i
           postupci trebali bi uzeti u obzir legitimne interese tijelâ za
           izvršavanje zakonodavstva kada rano otkrivanje može nepotrebno
           naškoditi istrazi okolnosti povrede osobnih podataka.
  -------- -------------------------------------------------------------------

  ----------------------------------------------------------------------------

  ----------------------------------------------------------------------------
  \(89\)   Direktivom 95/46/EZ predviđena je opća obveza izvješćivanja
           nadzornih tijela o obradi osobnih podataka. Nametanjem te obveze
           stvara se administrativni i financijski teret, a ona nije u svim
           slučajevima dovela do poboljšanja zaštite osobnih podataka. Trebalo
           bi, stoga, ukinuti takve sveobuhvatne obveze općeg obavješćivanja i
           zamijeniti ih djelotvornim postupcima i mehanizmima koji se umjesto
           toga usredotočuju na one vrste postupaka obrade koji vjerojatno
           mogu prouzročiti visok rizik za prava i slobode pojedinaca zbog
           svoje prirode, opsega, konteksta i svrha. Takve vrste postupaka
           obrade mogu biti osobito one koje uključuju upotrebu novih
           tehnologija ili one koje su nove vrste i s obzirom na koje voditelj
           obrade još nije proveo procjenu učinka na zaštitu podataka ili za
           koje je procjena učinka na zaštitu podataka postala potrebna s
           obzirom na vrijeme koje je proteklo od prvotne obrade.
  -------- -------------------------------------------------------------------

  ----------------------------------------------------------------------------

  ----------------------------------------------------------------------------
  \(90\)   U takvim slučajevima, voditelj obrade trebao bi provesti procjenu
           učinka na zaštitu podataka prije obrade radi procjene osobite
           vjerojatnosti i ozbiljnosti visokog rizika, uzimajući u obzir
           prirodu, opseg, kontekst i svrhe obrade te izvore rizika. Ta bi
           procjena učinka trebala posebno uključivati mjere, zaštitne mjere i
           mehanizme predviđene za umanjivanje tog rizika, za osiguravanje
           zaštite osobnih podataka i dokazivanje sukladnosti s ovom Uredbom.
  -------- -------------------------------------------------------------------

  ----------------------------------------------------------------------------

  ----------------------------------------------------------------------------
  \(91\)   To bi se osobito trebalo primjenjivati na postupke obrade velikog
           opsega kojima se nastoji obraditi znatna količina osobnih podataka
           na regionalnoj, nacionalnoj ili nadnacionalnoj razini i koji bi
           mogli utjecati na velik broj ispitanika i koji će vjerojatno
           dovesti do visokog rizika, primjerice zbog osjetljivosti, u kojima
           se u skladu s postignutom razinom tehnološkog znanja novom
           tehnologijom koristi u velikom opsegu, kao i na druge postupke
           obrade koji dovode do visokog rizika za prava i slobode ispitanika,
           osobito ako ti postupci ispitanicima otežavaju ostvarenje njihovih
           prava. Procjena učinka na zaštitu podataka osobito bi se trebala
           provoditi kada se osobni podaci obrađuju radi donošenja odluka o
           određenim pojedincima na temelju bilo kakve sustavne i opsežne
           procjene osobnih aspekata u vezi s pojedincima koja se temelji na
           izradi profila iz tih podataka ili na temelju obrade posebnih
           kategorija osobnih podataka, biometrijskih podataka ili podataka o
           kaznenim osudama i kažnjivim djelima ili povezanim mjerama
           sigurnosti. Procjena učinka na zaštitu podataka jednako je potrebna
           za opsežno praćenje javno dostupnih područja, posebno ako se
           upotrebljavaju optičko-elektronički uređaji, ili za bilo koje druge
           postupke za koje nadležno nadzorno tijelo smatra će obrada
           vjerojatno dovesti do visokog rizika za prava i slobode ispitanika,
           osobito zato što se njima ispitanike sprečava u ostvarivanju prava
           ili upotrebi usluge ili ugovora, ili zato što se opsežna obrada
           provodi sustavno. Obradu osobnih podataka ne bi trebalo smatrati
           opsežnom ako se odnosi na osobne podatke pacijenata ili klijenata
           pojedinih liječnika, zdravstvenih djelatnika ili odvjetnika. U
           takvim slučajevima procjena učinka na zaštitu podataka ne bi
           trebala biti obvezna.
  -------- -------------------------------------------------------------------

  ----------------------------------------------------------------------------

  ----------------------------------------------------------------------------
  \(92\)   U nekim okolnostima može biti razumno i ekonomično da procjena
           učinka na zaštitu podataka obuhvaća više od jednog projekta i
           tematski šire područje, na primjer ako tijela javne vlasti ili
           javna tijela namjeravaju uspostaviti zajedničku aplikaciju ili
           platformu za obradu ili ako nekoliko voditelja obrade namjerava
           uvesti zajedničku aplikaciju ili okruženje za obradu u cijeli jedan
           industrijski sektor ili segment ili za horizontalnu djelatnost
           široke uporabe.
  -------- -------------------------------------------------------------------

  ----------------------------------------------------------------------------

  ----------------------------------------------------------------------------
  \(93\)   U kontekstu donošenja zakonodavstva države članice na kojem se
           temelji izvršavanje zadaća tijela javne vlasti ili javnog tijela i
           kojim se uređuju dotični posebni postupci obrade ili skup
           postupaka, države članice mogu smatrati potrebnom provedbu takve
           procjene prije obrade.
  -------- -------------------------------------------------------------------

  ----------------------------------------------------------------------------

  ----------------------------------------------------------------------------
  \(94\)   Ako se u procjeni učinka na zaštitu podataka pokaže da bi obrada u
           nedostatku zaštitnih mjera, sigurnosnih mjera i mehanizama za
           umanjivanje rizika dovela do visokog rizika za prava i slobode
           pojedinaca, a voditelj obrade smatra da se taj rizik ne može
           umanjiti razumnim mjerama u pogledu dostupne tehnologije i troškova
           provedbe, prije početka obrade trebalo bi se savjetovati s
           nadzornim tijelom. Takav visok rizik vjerojatno će proizaći iz
           određenih vrsta obrade i opsega i učestalosti obrade, što može
           također prouzročiti štetu ili ometanje prava i slobode ispitanika.
           Nadzorno tijelo trebalo bi odgovoriti na zahtjev za savjetovanje u
           određenom vremenskom roku. Međutim, izostanak reakcije nadzornog
           tijela u tom roku ne bi smio utjecati na bilo koju intervenciju
           nadzornog tijela u skladu sa njegovim zadaćama i ovlastima iz ove
           Uredbe, uključujući ovlast da zabrani postupke obrade. Rezultat
           procjene učinka na zaštitu podataka koja je provedena u vezi s
           dotičnom obradom može se kao dio tog postupka savjetovanja
           dostaviti nadzornom tijelu, a osobito mjere predviđene za
           umanjivanje rizika za prava i slobode pojedinaca.
  -------- -------------------------------------------------------------------

  ----------------------------------------------------------------------------

  ----------------------------------------------------------------------------
  \(95\)   Prema potrebi i na zahtjev, izvršitelj obrade trebao bi pomagati
           voditelju obrade u osiguravanju usklađenosti s obvezama koje
           proizlaze iz provedbe procjene učinka na zaštitu podataka i iz
           prethodnog savjetovanja s nadzornim tijelom.
  -------- -------------------------------------------------------------------

  ----------------------------------------------------------------------------

  ----------------------------------------------------------------------------
  \(96\)   Savjetovanje s nadležnim tijelom također bi se trebalo održati
           tijekom izrade zakonodavne ili regulatorne mjere koja propisuje
           obradu osobnih podataka radi osiguravanja usklađenosti predviđene
           obrade s ovom Uredbom te osobito radi umanjivanja rizika za
           ispitanika.
  -------- -------------------------------------------------------------------

  ----------------------------------------------------------------------------

  ----------------------------------------------------------------------------
  \(97\)   Ako obradu provodi tijelo javne vlasti, uz iznimku sudova i
           neovisnih pravosudnih tijela kada djeluju u okviru svoje sudske
           nadležnosti, ako, u privatnom sektoru, obradu provodi voditelj
           obrade čije su osnovne djelatnosti postupci obrade koji zahtijevaju
           redovno i sustavno opsežno praćenje ispitanika, ili ako se osnovne
           djelatnosti voditelja obrade ili izvršitelja obrade sastoje od
           opsežne obrade posebnih kategorija osobnih podataka i podataka koji
           se odnose na kaznene osude i kažnjiva djela, osoba sa stručnim
           znanjem prava i prakse zaštite podataka trebala bi pomagati
           voditelju obrade ili izvršitelju obrade pri praćenju unutarnje
           usklađenosti s ovom Uredbom. U privatnom sektoru, osnovne
           djelatnosti voditelja obrade odnose se na njegove primarne
           djelatnosti i ne odnose se na obradu osobnih podataka kao dodatne
           djelatnosti. Nužna razina stručnog znanja trebala bi se utvrditi
           posebno u odnosu na postupke obrade podataka koji se provode te na
           zaštitu koju za obrađene osobne podatke zahtijeva voditelj obrade
           ili izvršitelj obrade. Takvi službenici za zaštitu podataka, bez
           obzira jesu li zaposlenici voditelja obrade, trebali bi moći
           obavljati svoje dužnosti i zadaće na neovisan način.
  -------- -------------------------------------------------------------------

  ----------------------------------------------------------------------------

  ----------------------------------------------------------------------------
  \(98\)   Udruženja ili druga tijela koja predstavljaju kategorije voditelja
           obrade ili izvršitelja obrade trebalo bi poticati da izrade kodekse
           ponašanja unutar granica ove Uredbe kako bi se olakšala djelotvorna
           primjena ove Uredbe, uzimajući u obzir posebna obilježja obrade
           koja se provodi u određenim sektorima i posebne potrebe
           mikropoduzeća, malih i srednjih poduzeća. Posebno, takvim bi se
           kodeksima ponašanja mogle definirati obveze voditelja obrade i
           izvršitelja obrade, uzimajući u obzir rizik za prava i slobode
           pojedinaca koji može proizaći iz obrade.
  -------- -------------------------------------------------------------------

  ----------------------------------------------------------------------------

  ----------------------------------------------------------------------------
  \(99\)   Prilikom izrade kodeksa ponašanja ili kada se mijenja ili proširuje
           takav kodeks, udruženja i druga tijela koja predstavljaju
           kategorije voditelja obrade ili izvršitelja obrade trebali bi se
           savjetovati s odgovarajućim dionicima, uključujući ispitanike ako
           je to izvedivo i uzimati u obzir primljene podneske i izražena
           mišljenja kao odgovore na takva savjetovanja.
  -------- -------------------------------------------------------------------

  ----------------------------------------------------------------------------

  -----------------------------------------------------------------------------
  \(100\)   Kako bi se povećala transparentnost i usklađenost s ovom Uredbom,
            trebalo bi se poticati uvođenje mehanizama certificiranja te pečata
            i oznaka za zaštitu podataka, što bi ispitanicima omogućilo brzu
            procjenu razine zaštite podataka za relevantne proizvode i usluge.
  --------- -------------------------------------------------------------------

  -----------------------------------------------------------------------------

  -----------------------------------------------------------------------------
  \(101\)   Tokovi osobnih podataka u zemlje izvan Unije i međunarodne
            organizacije i iz njih neophodni su za širenje međunarodne trgovine
            i međunarodne suradnje. Povećanje takvih tokova dovelo je do novih
            izazova i zabrinutosti u vezi sa zaštitom osobnih podataka. Međutim
            kada se osobni podaci prenose iz Unije voditeljima obrade,
            izvršiteljima obrade ili drugim primateljima u trećim zemljama ili
            međunarodnim organizacijama, ne bi smjela biti narušena razina
            zaštite pojedinaca osigurana ovom Uredbom u Uniji, među ostalim u
            slučajevima daljnjih prijenosa osobnih podataka iz treće zemlje ili
            međunarodne organizacije voditeljima obrade, izvršiteljima obrade u
            istoj ili nekoj drugoj trećoj zemlji ili međunarodnoj organizaciji.
            U svakom slučaju, prijenosi u treće zemlje i međunarodne
            organizacije mogu se obavljati isključivo uz puno poštovanje ove
            Uredbe. Prijenos bi se smio obavljati isključivo ako, u skladu s
            drugim odredbama ove Uredbe, voditelj obrade ili izvršitelj obrade
            ispunjavaju uvjete utvrđene u odredbama ove Uredbe vezanim za
            prijenos osobnih podataka trećim zemljama ili međunarodnim
            organizacijama.
  --------- -------------------------------------------------------------------

  -----------------------------------------------------------------------------

  -----------------------------------------------------------------------------
  \(102\)   Ovom Uredbom ne dovode se u pitanje međunarodni sporazumi
            sklopljeni između Unije i trećih zemalja kojima se uređuje prijenos
            osobnih podataka, uključujući odgovarajuće zaštitne mjere za
            ispitanike. Države članice mogu sklapati međunarodne sporazume koji
            uključuju prijenos osobnih podataka u treće zemlje ili međunarodne
            organizacije u onoj mjeri u kojoj takvi sporazumi ne utječu na ovu
            Uredbu ili bilo koje druge odredbe prava Unije i koji uključuju
            odgovarajuću razinu zaštite temeljnih prava ispitanikâ.
  --------- -------------------------------------------------------------------

  -----------------------------------------------------------------------------

  -----------------------------------------------------------------------------
  \(103\)   Komisija može odlučiti s učinkom na cijelu Uniju da treća zemlja,
            područje ili posebni sektor u trećoj zemlji, ili međunarodna
            organizacija pruža odgovarajuću razinu zaštite podataka te na taj
            način pruža pravnu sigurnost i ujednačenost u cijeloj Uniji kad je
            riječ o trećoj zemlji ili međunarodnoj organizaciji za koju se
            smatra da pruža takvu razinu zaštite. U takvim slučajevima
            prijenosi osobnih podataka u te treću zemlju ili međunarodnu
            organizaciju mogu se obavljati bez potrebe za dobivanjem daljnjeg
            ovlaštenja. Komisija također može odlučiti da povuče takvu odluku,
            nakon što trećoj zemlji ili međunarodnoj organizaciji uputi
            obavijest i izjavu u kojoj se navode razlozi.
  --------- -------------------------------------------------------------------

  -----------------------------------------------------------------------------

  -----------------------------------------------------------------------------
  \(104\)   Sukladno s temeljnim vrijednostima na kojima se temelji Unija,
            osobito zaštitom ljudskih prava, pri svojoj procjeni treće zemlje
            ili područja ili posebnog sektora u trećoj zemlji Komisija bi
            trebala uzeti u obzir kako određena treća zemlja poštuje vladavinu
            prava, pristup pravosuđu kao i međunarodne norme i standarde
            ljudskih prava i njihove opće i sektorske zakone, uključujući
            zakonodavstvo o javnoj sigurnosti, obrani i nacionalnoj sigurnosti
            kao i javni poredak i kazneno pravo. Pri donošenju odluke o
            primjerenosti u vezi s područjem ili posebnim sektorom u trećoj
            zemlji trebalo bi uzeti u obzir jasne i objektivne kriterije, kao
            što su specifične aktivnosti obrade i područje primjene mjerodavnih
            zakonskih normi i zakonodavstva koji su na snaziu trećoj zemlji.
            Treća zemlja trebala bi ponuditi jamstva kojima se osigurava
            primjerena razina zaštite, u načelu istovjetna onoj koja je
            osigurana u Uniji, posebno kada se osobni podaci obrađuju u jednom
            ili više određenih sektora. Konkretno, treća zemlja trebala bi
            osigurati učinkovit neovisan nadzor zaštite podataka te mehanizme
            suradnje s tijelima država članica za zaštitu podataka dok bi
            ispitanici trebali imati učinkovita i ostvariva prava te učinkovitu
            upravnu i sudsku zaštitu.
  --------- -------------------------------------------------------------------

  -----------------------------------------------------------------------------

  -----------------------------------------------------------------------------
  \(105\)   Osim međunarodnih obveza koje su treća zemlja ili međunarodna
            organizacija preuzele, Komisija bi trebala uzeti u obzir obveze
            koje proizlaze iz sudjelovanja treće zemlje ili međunarodne
            organizacije u multilateralnim ili regionalnim sustavima, posebno u
            odnosu na zaštitu osobnih podataka, kao i provedbu tih obveza.
            Posebno bi trebalo uzeti u obzir pristupanje treće zemlje
            Konvenciji Vijeća Europe od 28. siječnja 1981. o zaštiti pojedinaca
            vezanoj uz automatsku obradu osobnih podataka te njezin Dodatni
            protokol. Komisija bi se trebala savjetovati s Odborom kada
            ocjenjuje razinu zaštite u trećim zemljama ili međunarodnim
            organizacijama.
  --------- -------------------------------------------------------------------

  -----------------------------------------------------------------------------

  ---------------------------------------------------------------------------------------------------------------------------------------
  \(106\)   Komisija bi trebala pratiti djelovanje odluka o razini zaštite u trećoj zemlji, području ili posebnom sektoru u trećoj
            zemlji, ili u međunarodnoj organizaciji, te pratiti djelovanje odluka koje su donesene na temelju članka 25. stavka 6. i
            članka 26. stavka 4. Direktive 95/46/EZ. U svojim odlukama o primjerenosti Komisija bi trebala predvidjeti mehanizam
            periodičnog preispitivanja njihova funkcioniranja. To bi se periodično preispitivanje trebalo provesti uz savjetovanje s
            dotičnom trećom zemljom ili međunarodnom organizacijom i uzeti u obzir sve relevantne događaje u trećoj zemlji ili
            međunarodnoj organizaciji. Za potrebe praćenja i provođenja periodičnih preispitivanja Komisija bi trebala uzeti u obzir
            stajališta i zaključke Europskog parlamenta i Vijeća, kao i ostalih relevantnih tijela i izvora. Komisija bi trebala
            ocijeniti, u razumnom roku, funkcioniranje potonjih odluka i o svim relevantnim nalazima izvijestiti Odbor u smislu Uredbe
            (EU) br. 182/2011 Europskog parlamenta i
            Vijeća[ (^12^)](https://eur-lex.europa.eu/legal-content/HR/TXT/?uri=celex:32016R0679#ntr12-L_2016119HR.01000101-E0012) kako
            je ustanovljen na temelju ove Uredbe, te Europski parlament i Vijeće.
  --------- -----------------------------------------------------------------------------------------------------------------------------

  ---------------------------------------------------------------------------------------------------------------------------------------

  -----------------------------------------------------------------------------
  \(107\)   Komisija može utvrditi da treća zemlja, područje ili posebni sektor
            u trećoj zemlji, ili međunarodna organizacija više ne osiguravaju
            primjereni stupanj zaštite podataka. Stoga bi se prijenos osobnih
            podataka u tu treću zemlju ili međunarodnu organizaciju trebao
            zabraniti, osim ako su ispunjeni uvjeti iz ove Uredbe koji se
            odnose na prijenose koji podliježu odgovarajućim zaštitnim mjerama,
            uključujući obvezujuća korporativna pravila, te odstupanja za
            posebne situacije. U tom slučaju trebalo bi predvidjeti
            savjetovanje između Komisije i takvih trećih zemalja ili
            međunarodnih organizacija. Komisija bi trebala pravodobno
            obavijestiti treću državu ili međunarodnu organizaciju o razlozima
            i započeti savjetovanja s njom kako bi se riješila situacija.
  --------- -------------------------------------------------------------------

  -----------------------------------------------------------------------------

  -----------------------------------------------------------------------------
  \(108\)   Ako nije donesena odluka o primjerenosti voditelj obrade ili
            izvršitelj obrade trebali bi poduzeti mjere kojima će se
            nadomjestiti nedostatak zaštite podataka u trećoj zemlji putem
            odgovarajućih zaštitnih mjera za ispitanika. Takve odgovarajuće
            zaštitne mjere mogu obuhvaćati uporabu obvezujućih korporativnih
            pravila, standardne klauzule o zaštiti podataka koje je usvojila
            Komisija, standardne klauzule o zaštiti podataka koje je usvojilo
            nadzorno tijelo ili ugovorne klauzule koje je odobrilo nadzorno
            tijelo. Tim zaštitnim mjerama trebalo bi osigurati sukladnost sa
            zahtjevima za zaštitu podataka i prava ispitanikâ primjereno obradi
            unutar Unije, uključujući dostupnost provedivih prava ispitanika i
            učinkovitih pravnih lijekova, među ostalim onih za dobivanje
            učinkovite upravne ili sudske zaštite i traženje naknade, u Uniji
            ili u trećoj zemlji. One bi se trebale osobito odnositi na
            usklađivanje s općim načelima koja se odnose na obradu osobnih
            podataka, načela tehničke i integrirane zaštite podataka. Tijela
            javne vlasti ili tijela s javnim ovlastima ili tijela u trećim
            zemljama ili pri međunarodnim organizacijama s odgovarajućim
            dužnostima ili ovlastima mogu također obavljati prijenose, među
            ostalim na temelju odredaba koje se uključuju u administrativne
            aranžmane poput memoranduma o razumijevanju, kojima se ispitaniku
            osiguravaju ostvariva i učinkovita prava. Kada se zaštitne mjere
            predviđaju u administrativnim aranžmanima koji nisu pravno
            obvezujući, trebalo bi ishoditi ovlaštenje nadležnog nadzornog
            tijela.
  --------- -------------------------------------------------------------------

  -----------------------------------------------------------------------------

  -----------------------------------------------------------------------------
  \(109\)   Mogućnost da se voditelj obrade ili izvršitelja obrade koristi
            standardnim klauzulama o zaštiti podataka koje je donijela Komisija
            ili nadzorno tijelo ne bi trebala sprečavati mogućnost voditelja
            obrade ili izvršitelja obrade ni da uključe standardne klauzule o
            zaštiti podataka u širi ugovor, kao što je ugovor između
            izvršitelja obrade i drugog izvršitelja obrade, ni da dodaju druge
            klauzule ili dodatne zaštitne mjere pod uvjetom da one izravno ili
            neizravno ne proturječe standardnim ugovornim klauzulama koje je
            donijela Komisija ili nadzorno tijelo ili ne dovode u pitanje
            temeljna prava ili slobode ispitanika. Voditelje obrade i
            izvršitelje obrade trebalo bi poticati da osiguraju dodatne
            zaštitne mjere putem dodatnih ugovornih obveza koje nadopunjuju
            standardne klauzule o zaštiti.
  --------- -------------------------------------------------------------------

  -----------------------------------------------------------------------------

  -----------------------------------------------------------------------------
  \(110\)   Grupa poduzetnika ili grupa poduzeća angažiranih u zajedničkoj
            gospodarskoj aktivnosti trebala bi moći koristiti odobrena
            obvezujuća korporativna pravila za svoje međunarodne prijenose iz
            Unije u organizacije unutar iste grupe poduzetnika ili grupe
            poduzeća angažiranih u zajedničkoj gospodarskoj aktivnosti, ako
            korporativna pravila obuhvaćaju sva osnovna načela i provediva
            prava za osiguranje odgovarajućih zaštitnih mjera za prijenose ili
            kategorije prijenosa osobnih podataka.
  --------- -------------------------------------------------------------------

  -----------------------------------------------------------------------------

  -----------------------------------------------------------------------------
  \(111\)   Trebalo bi predvidjeti odredbe za mogućnost prijenosa u određenim
            okolnostima kada je ispitanik dao izričitu privolu, ako je prijenos
            povremen i nužan s obzirom na ugovor ili pravni zahtjev, neovisno o
            tome je li u sudskom, upravnom ili bilo kojem izvansudskom
            postupku, uključujući i postupke pred regulatornim tijelima.
            Trebalo bi također omogućiti prijenose u slučaju važnih razloga od
            javnog interesa propisanih pravom Unije ili pravom države članice
            ili kada se prijenos obavlja iz registra uspostavljenog zakonom i
            namijenjenog uvidu javnosti ili osoba koje imaju legitiman interes.
            U potonjem slučaju takav prijenos ne bi trebao uključivati
            cjelokupne osobne podatke ili cijele kategorije podataka koje
            sadrži evidencija i, ako je evidencija namijenjena uvidu osoba koje
            imaju legitimni interes, prijenos bi se trebao obaviti samo na
            zahtjev tih osoba ili ako su te osobe primatelji, u potpunosti
            uzimajući u obzir interese i temeljna prava ispitanika.
  --------- -------------------------------------------------------------------

  -----------------------------------------------------------------------------

  -----------------------------------------------------------------------------
  \(112\)   Ta bi se odstupanja posebno trebala primjenjivati na prijenose
            podataka koji se traže i nužni su iz važnih razloga od javnog
            interesa, na primjer u slučajevima međunarodne razmjene podataka
            između tijela nadležnih za tržišno natjecanje, poreznih i carinskih
            uprava, među financijskim nadzornim tijelima, među službama
            nadležnim za pitanja socijalne sigurnosti ili za javno zdravlje, na
            primjer u slučaju praćenja kontakata kod zaraznih bolesti ili kako
            bi se smanjio i/ili uklonio doping u sportu. Prijenos osobnih
            podataka trebalo bi također smatrati zakonitim ako je nužan za
            zaštitu interesa koji je temeljan za vitalne interese ispitanika
            ili druge osobe, uključujući tjelesni integritet ili život, ako
            ispitanik nije u stanju dati privolu. Ako ne postoji odluka o
            primjerenosti, pravom Unije ili pravom države članice mogu se, iz
            važnih razloga od javnog interesa, izričito odrediti ograničenja
            prijenosa određenih kategorija podataka trećoj zemlji ili
            međunarodnoj organizaciji. Države članice trebale bi izvijestiti
            Komisiju o takvim odredbama. Svaki prijenos osobnih podataka
            ispitanika koji tjelesno ili pravno nije u stanju dati privolu u
            međunarodnu humanitarnu organizaciju, s ciljem izvršenja zadaće
            obuhvaćene ženevskim konvencijama ili poštovanja međunarodnog
            humanitarnog prava mjerodavnog u oružanim sukobima, mogao bi se
            smatrati nužnim zbog važnosti javnog interesa ili zbog toga što je
            od vitalnog interesa za ispitanika.
  --------- -------------------------------------------------------------------

  -----------------------------------------------------------------------------

  -----------------------------------------------------------------------------
  \(113\)   Prijenosi koji se ne mogu smatrati ponavljajućim i koji se odnose
            samo na ograničen broj ispitanika mogli bi također biti mogući u
            svrhe uvjerljivih, legitimnih interesa voditelja obrade, kada ti
            interesi nisu podređeni interesima ili pravima i slobodama
            ispitanika i kada je voditelj obrade procijenio sve okolnosti
            prijenosa podataka. Voditelj obrade posebnu bi pozornost trebao
            obratiti na prirodu osobnih podataka, namjenu i trajanje predložene
            obrade ili predloženih obrada, kao i na situaciju u zemlji
            porijekla, trećoj zemlji i zemlji konačnog odredišta te bi trebao
            predvidjeti odgovarajuće zaštitne mjere temeljnih prava i sloboda
            pojedinaca u vezi s obradom njihovih osobnih podataka. Takvi
            prijenosi trebali bi biti mogući samo u preostalim slučajevima kada
            nikakvi drugi razlozi za prijenos nisu primjenjivi. Za potrebe
            obrade u svrhe znanstvenog ili povijesnog istraživanja ili u
            statističke svrhe trebalo bi uzeti u obzir legitimna očekivanja
            društva za povećanjem znanja. Voditelj obrade o prijenosu bi trebao
            obavijestiti nadzorno tijelo i ispitanika.
  --------- -------------------------------------------------------------------

  -----------------------------------------------------------------------------

  -----------------------------------------------------------------------------
  \(114\)   U svakom slučaju, ako Komisija nije donijela odluku o odgovarajućoj
            razini zaštite podataka u trećoj zemlji, voditelj obrade ili
            izvršitelj obrade trebali bi iskoristiti rješenja koja ispitanicima
            osiguravaju ostvariva i učinkovita prava u pogledu obrade njihovih
            podataka u Uniji nakon što su ti podaci preneseni tako da će i
            dalje uživati zaštitu koju nude temeljna prava i zaštitne mjere.
  --------- -------------------------------------------------------------------

  -----------------------------------------------------------------------------

  -----------------------------------------------------------------------------
  \(115\)   Neke treće zemlje donose zakone, propise i druge pravne akte radi
            izravne regulacije aktivnosti obrade fizičkih i pravnih osoba pod
            jurisdikcijom država članica. To može uključivati presude sudova
            ili odluke upravnih tijela u trećim zemljama kojima se od voditelja
            obrade ili izvršitelja obrade traži prijenos ili otkrivanje osobnih
            podataka i koje se ne temelje na međunarodnom sporazumu, poput
            ugovora o uzajamnoj pravnoj pomoći, koji vrijede između treće
            zemlje koja je podnijela zahtjev i Unije ili države članice.
            Izvanteritorijalna primjena tih zakona, propisa i drugih pravnih
            akata može predstavljati kršenje međunarodnog prava i može ometati
            postizanje zaštite pojedinaca koja se ovom Uredbom osigurava u
            Uniji. Prijenosi bi se smjeli dopustiti samo ako su ispunjeni
            uvjeti ove Uredbe za prijenos u treće zemlje. Ovo može, među
            ostalim, biti slučaj kada je otkrivanje nužno iz važnih razloga
            javnog interesa priznatog pravom Unije ili pravom države članice
            koje se primjenjuje na voditelja obrade.
  --------- -------------------------------------------------------------------

  -----------------------------------------------------------------------------

  -----------------------------------------------------------------------------
  \(116\)   Kada se osobni podaci kreću preko granica izvan Unije, može se
            povećati rizik koji prijeti sposobnosti pojedinaca da ostvare svoja
            prava zaštite podataka, osobito da se zaštite od nezakonite uporabe
            ili otkrivanja tih informacija. Nadzorna tijela mogu istodobno
            otkriti da nisu u stanju rješavati pritužbe ili voditi istrage u
            vezi s aktivnostima izvan svojih granica. Njihove napore da rade
            zajedno u prekograničnom kontekstu također mogu omesti nedovoljne
            ovlasti za sprečavanje ili ispravljanje, nedosljedni pravni režimi
            i praktične prepreke kao što su ograničeni resursi. Stoga postoji
            potreba da se promiče bliska suradnja između nadzornih tijela za
            zaštitu podataka kako bi im se pomoglo u razmjeni informacija i
            provođenju istraga s njihovom međunarodnim partnerima. Za potrebe
            razvoja mehanizama međunarodne suradnje za olakšavanje i pružanje
            međunarodne međusobne pomoći u provedbi zakonodavstva zaštite
            osobnih podataka Komisija i nadzorna tijela trebali bi
            razmjenjivati informacije i surađivati u aktivnostima povezanima s
            izvršavanjem svojih ovlasti s nadležnim tijelima trećih zemalja na
            temelju reciprociteta i u skladu s odredbama ovom Uredbom.
  --------- -------------------------------------------------------------------

  -----------------------------------------------------------------------------

  -----------------------------------------------------------------------------
  \(117\)   Ključnu sastavnicu zaštite pojedinaca s obzirom na obradu njihovih
            osobnih podataka predstavlja osnivanje nadzornih tijela u državama
            članicama, ovlaštenih obavljati svoje zadaće i izvršavati svoje
            ovlasti potpuno neovisno. Države članice trebale bi imati mogućnost
            osnovati više od jednog nadzornog tijela radi usklađivanja sa
            svojom ustavnom, organizacijskom i upravnom strukturom.
  --------- -------------------------------------------------------------------

  -----------------------------------------------------------------------------

  -----------------------------------------------------------------------------
  \(118\)   Neovisnost nadzornih tijela ne bi trebala značiti da se nadzorna
            tijela ne smiju podvrgnuti mehanizmu nadzora ili praćenja u vezi s
            financijskim izdacima ili sudskom preispitivanju.
  --------- -------------------------------------------------------------------

  -----------------------------------------------------------------------------

  -----------------------------------------------------------------------------
  \(119\)   Ako država članica osnuje nekoliko nadzornih tijela, zakonom bi
            trebala uspostaviti mehanizme za osiguravanje djelotvornog
            sudjelovanja tih nadzornih tijela u mehanizmu konzistentnosti. Ta
            bi država članica osobito trebala imenovati nadzorno tijelo koje
            djeluje kao jedinstvena kontaktna točka za djelotvorno sudjelovanje
            tih tijela u mehanizmu kako bi se osigurala brza i neometana
            suradnja s drugim nadzornim tijelima, Odborom i Komisijom.
  --------- -------------------------------------------------------------------

  -----------------------------------------------------------------------------

  -----------------------------------------------------------------------------
  \(120\)   Svako nadzorno tijelo trebalo bi imati na raspolaganju financijske
            i ljudske resurse, prostorije i infrastrukturu, potrebne za
            djelotvorno izvršavanje njihovih zadaća, uključujući one povezane s
            uzajamnom pomoći i suradnjom s drugim nadzornim tijelima u Uniji.
            Svako nadzorno tijelo trebalo bi imati odvojeni, javni godišnji
            proračun koji može biti dio ukupnog državnog ili nacionalnog
            proračuna.
  --------- -------------------------------------------------------------------

  -----------------------------------------------------------------------------

  -----------------------------------------------------------------------------
  \(121\)   Opći uvjeti za člana ili članove nadzornog tijela trebali bi biti
            zakonski propisani u svakoj državi članici i posebno bi trebali
            osiguravati da te članove imenuju u transparentnom postupku
            parlament, vlada ili šef države dotične države članice na temelju
            prijedloga vlade, člana vlade, parlamenta ili doma parlamenta, ili
            neovisno tijelo kojem je to povjereno pravom države članice. Radi
            osiguravanja neovisnosti nadzornog tijela član ili članovi trebali
            bi se ponašati pošteno, suzdržavati od svake radnje koja nije u
            skladu s njihovim dužnostima i ne bi se smjeli tijekom obavljanja
            mandata baviti bilo kakvom djelatnošću koja nije u skladu s tom
            funkcijom, bez obzira na to je li ona plaćena ili ne. Nadzorno bi
            tijelo trebalo imati vlastito osoblje, koje je izabralo nadzorno
            tijelo ili neovisno tijelo utvrđeno pravom države članice, koje bi
            trebalo biti pod isključivim vodstvom člana ili članova nadzornog
            tijela.
  --------- -------------------------------------------------------------------

  -----------------------------------------------------------------------------

  -----------------------------------------------------------------------------
  \(122\)   Svako nadzorno tijelo trebalo bi biti nadležno na području svoje
            države članice za izvršavanje ovlasti i obavljanje zadaća koje su
            mu povjerene u skladu s ovom Uredbom. To bi posebno trebalo
            obuhvatiti obradu u kontekstu aktivnosti poslovnog nastana
            voditelja obrade ili izvršitelja obrade na državnom području
            njegove države članice, obradu osobnih podataka koju obavljaju
            tijela javne vlasti ili privatna tijela koja djeluju u javnom
            interesu obrađujući dotične ispitanike na svom državnom području
            ili obradu koju obavlja voditelj obrade ili izvršitelj obrade koji
            nema poslovni nastan u Uniji kada ciljni ispitanici borave na
            njegovu državnom području. To bi trebalo uključivati rješavanje
            pritužbi koje je podnio ispitanik, provođenje istraga o primjeni
            ove Uredbe i promicanje javne svijesti o rizicima, pravilima,
            zaštitnim mjerama i pravima u vezi s obradom osobnih podataka.
  --------- -------------------------------------------------------------------

  -----------------------------------------------------------------------------

  -----------------------------------------------------------------------------
  \(123\)   Nadzorna tijela trebala bi pratiti primjenu odredaba iz ove Uredbe
            i doprinositi njezinoj dosljednoj primjeni u cijeloj Uniji kako bi
            zaštitila pojedince s obzirom na obradu njihovih osobnih podataka i
            olakšala slobodni protok osobnih podataka na unutarnjem tržištu. U
            tu svrhu nadzorna tijela trebala bi surađivati međusobno i s
            Komisijom, bez potrebe za bilo kakvim dogovorom između država
            članica o pružanju uzajamne pomoći ili o takvoj suradnji.
  --------- -------------------------------------------------------------------

  -----------------------------------------------------------------------------

  -----------------------------------------------------------------------------
  \(124\)   Ako se obrada osobnih podataka odvija u kontekstu aktivnosti
            poslovnog nastana voditelja obrade ili izvršitelja obrade u Uniji,
            a voditelj obrade ili izvršitelj obrade imaju poslovni nastan u
            više od jedne države članice ili ako obrada koja se odvija u
            kontekstu aktivnosti jedinog poslovnog nastana voditelja obrade ili
            izvršitelja obrade u Uniji bitno utječe ili je izgledno da će bitno
            utjecati na ispitanike u više od jedne države članice, nadzorno
            tijelo za glavni poslovni nastan voditelja obrade ili izvršitelja
            obrade ili za jedini poslovni nastan voditelja obrade ili
            izvršitelja obrade trebalo bi djelovati kao vodeće tijelo. Ono bi
            trebalo surađivati s drugim predmetnim tijelima zato što voditelj
            obrade ili izvršitelj obrade ima poslovni nastan na državnom
            području njihove države članice, zato što to bitno utječe na
            ispitanike koji imaju boravište na njihovom državnom području ili
            zato što im je podnesena pritužba. Također, ako je pritužbu podnio
            ispitanik koji nema boravište u toj državi članici, nadzorno tijelo
            kojem je takva pritužba podnesena također bi trebalo biti predmetno
            nadzorno tijelo. U okviru zadaća za izdavanje smjernica o bilo
            kojem pitanju koje obuhvaća primjenu ove Uredbe, Odbor bi trebao
            imati mogućnost izdati smjernice posebno o kriterijima koje treba
            uzeti u obzir kako bi se utvrdilo utječe li predmetna obrada bitno
            na ispitanike u više od jedne države članice i o tome što
            predstavlja relevantan i obrazložen prigovor.
  --------- -------------------------------------------------------------------

  -----------------------------------------------------------------------------

  -----------------------------------------------------------------------------
  \(125\)   Vodeće tijelo trebalo bi biti nadležno za donošenje obvezujućih
            odluka o mjerama kojima se primjenjuju ovlasti koje su mu
            dodijeljene u skladu s ovom Uredbom. U svojem svojstvu vodećeg
            tijela nadzorno bi tijelo trebalo u velikoj mjeri uključivati i
            usklađivati predmetna nadzorna tijela u postupku donošenja odluka.
            Ako se donese odluka o odbacivanju pritužbe ispitanika u cijelosti
            ili djelomično, tu bi odluku trebalo donijeti nadzorno tijelo kojem
            je pritužba podnesena.
  --------- -------------------------------------------------------------------

  -----------------------------------------------------------------------------

  -----------------------------------------------------------------------------
  \(126\)   O odluci bi se trebali zajednički dogovoriti vodeće nadzorno tijelo
            i predmetno nadzorno tijelo te bi ona trebala biti usmjerena na
            glavni ili jedini poslovni nastan voditelja obrade ili izvršitelja
            obrade i biti obvezujuća za voditelja obrade i izvršitelja obrade.
            Voditelj obrade ili izvršitelj obrade trebali bi poduzeti potrebne
            mjere kako bi osigurali sukladnost s ovom Uredbom i provedbu odluke
            o kojoj je vodeće tijelo dalo obavijest glavnom nastanu voditelja
            obrade ili izvršitelja obrade u pogledu aktivnosti obrade u Uniji.
  --------- -------------------------------------------------------------------

  -----------------------------------------------------------------------------

  -----------------------------------------------------------------------------
  \(127\)   Svako nadzorno tijelo koje ne djeluje kao vodeće nadzorno tijelo
            trebalo bi biti nadležno za rješavanje lokalnih slučajeva ako
            voditelj obrade ili izvršitelj obrade ima poslovni nastan u više od
            jedne države članice, ali se predmet posebne obrade odnosi samo na
            obradu obavljenu u jednoj državi članici koja uključuje samo
            ispitanike u toj jednoj državi članici, na primjer, ako se predmet
            odnosi na obradu osobnih podataka o zaposlenicima u posebnom
            kontekstu zaposlenja u određenoj državi članici. U takvim
            slučajevima nadzorno tijelo trebalo bi o tom pitanju bez odgode
            obavijestiti vodeće nadzorno tijelo. Nakon što primi obavijest,
            vodeće nadzorno tijelo trebalo bi odlučiti o tome hoće li predmet
            rješavati na temelju odredbe o suradnji između vodećeg nadzornog
            tijela i drugih predmetnih nadzornih tijela („jedinstveni
            mehanizam"), ili bi ga na lokalnoj razini trebalo rješavati
            nadzorno tijelo koje mu je uputilo obavijest. Pri donošenju odluke
            o tome hoće li rješavati predmet, vodeće nadzorno tijelo trebalo bi
            voditi računa o tome ima li voditelj obrade ili izvršitelj obrade
            poslovni nastan u državi članici nadzornog tijela koje je uputilo
            obavijest, kako bi se osiguralo djelotvorno izvršenje odluke u
            odnosu na voditelja obrade ili izvršitelja obrade. Kada vodeće
            nadzorno tijelo odluči rješavati predmet, nadzorno tijelo koje mu
            je uputilo obavijest trebalo bi biti u mogućnosti podnijeti nacrt
            odluke, koji bi vodeće nadzorno tijelo trebalo što je više moguće
            uzeti u obzir prilikom pripreme svojeg nacrta odluke u okviru
            jedinstvenog mehanizma.
  --------- -------------------------------------------------------------------

  -----------------------------------------------------------------------------

  -----------------------------------------------------------------------------
  \(128\)   Pravila o vodećem nadzornom tijelu i jedinstvenom mehanizmu ne bi
            se smjela primjenjivati ako obradu obavljaju tijela javne vlasti
            ili privatna tijela koja djeluju u javnom interesu. U takvim
            slučajevima jedino nadzorno tijelo nadležno za izvršavanje ovlasti
            koje su mu dodijeljene u skladu s ovom Uredbom trebalo bi biti
            nadzorno tijelo države članice u kojoj tijelo javne vlasti ili
            privatno tijelo ima poslovni nastan.
  --------- -------------------------------------------------------------------

  -----------------------------------------------------------------------------

  -----------------------------------------------------------------------------
  \(129\)   Kako bi se osiguralo dosljedno praćenje i provedba ove Uredbe u
            cijeloj Uniji, nadzorna tijela trebala bi u svakoj državi članici
            imati iste zadaće i stvarne ovlasti, među ostalim ovlasti za
            vođenje istrage, korektivne ovlasti i sankcije te ovlasti za
            davanje odobrenja i savjetodavne ovlasti, posebno u slučajevima
            pritužbi pojedinaca, te ne dovodeći u pitanje ovlasti tijelâ
            kaznenog progona u skladu s pravom države članice, za upozoravanje
            pravosudnih tijela na kršenja ove Uredbe i sudjelovanje u pravnim
            postupcima. Takve bi ovlasti također trebale obuhvaćati ovlast za
            izricanje privremenog ili konačnog ograničenja obrade, uključujući
            zabranu. Države članice mogu navesti druge zadaće u vezi sa
            zaštitom osobnih podataka u skladu s ovom Uredbom. Ovlasti
            nadzornih tijela trebale bi se izvršavati u skladu s primjerenim
            postupovnim zaštitnim mjerama utvrđenima u pravu Unije i pravu
            države članice nepristrano, pošteno i u razumnom roku. Konkretno,
            svaka bi mjera trebala biti primjerena, nužna i proporcionalna s
            ciljem osiguranja sukladnosti s ovom Uredbom, uzimajući u obzir
            okolnosti svakog pojedinačnog slučaja, poštovanje prava svake osobe
            da se sasluša prije poduzimanja bilo koje pojedinačne mjere koja bi
            štetno utjecala na nju te izbjegavanje suvišnih troškova i
            prekomjernih neugodnosti za dotične osobe. Ovlasti za vođenje
            istrage u pogledu pristupa objektima trebale bi se izvršavati u
            skladu s posebnim zahtjevima postupovnog prava države članice,
            poput zahtjeva za dobivanje prethodnog sudskog ovlaštenja. Svaka
            pravno obvezujuća mjera nadzornog tijela trebala bi biti u pisanom
            obliku, biti jasna i jednoznačna, navoditi nadzorno tijelo koje je
            izdalo mjeru, datum izdavanja mjere, sadržavati potpis predsjednika
            ili člana nadzornog tijela kojeg je on ovlastio, navoditi razloge
            za tu mjeru i upućivati na pravo na učinkoviti pravni lijek. Time
            se ne bi trebali isključiti dodatni zahtjevi na temelju postupovnog
            prava države članice. Donošenje pravno obvezujuće odluke
            podrazumijeva da to može dovesti do sudskog preispitivanja u državi
            članici nadzornog tijela koje je donijelo određenu odluku.
  --------- -------------------------------------------------------------------

  -----------------------------------------------------------------------------

  -----------------------------------------------------------------------------
  \(130\)   Ako nadzorno tijelo kojem je podnesena pritužba nije vodeće
            nadzorno tijelo, vodeće nadzorno tijelo trebalo bi usko surađivati
            s nadzornim tijelom kojem je podnesena pritužba u skladu s
            odredbama o suradnji i konzistentnosti iz ove Uredbe. U takvim
            slučajevima vodeće nadzorno tijelo trebalo bi, kada poduzima mjere
            kojima se proizvode pravni učinci, među ostalim nametanje upravnih
            novčanih kazni, osobito voditi računa o mišljenju nadzornog tijela
            kojem je podnesena pritužba i koje bi trebalo ostati nadležno za
            provedbu istrage na državnom području svoje države članice u vezi s
            vodećim nadzornim tijelom.
  --------- -------------------------------------------------------------------

  -----------------------------------------------------------------------------

  -----------------------------------------------------------------------------
  \(131\)   Kada bi drugo nadzorno tijelo trebalo djelovati kao vodeće nadzorno
            tijelo za aktivnosti obrade voditelja obrade ili izvršitelja
            obrade, ali se konkretni predmet pritužbe ili moguća povreda odnosi
            samo na aktivnosti obrade voditelja obrade ili izvršitelja obrade u
            državi članici u kojoj je podnesena pritužba ili otkrivena moguća
            povreda i predmet znatno ne utječe ili vjerojatno neće znatno
            utjecati na ispitanike u drugim državama članicama, nadzorno tijelo
            koje zaprimi pritužbu ili otkrije situacije u kojima dolazi do
            mogućih kršenja ove Uredbe ili je o njima na drugi način
            obaviješteno trebalo bi težiti sporazumnom rješenju s voditeljem
            obrade i, ako se to pokaže neuspješnim, primijeniti sve svoje
            ovlasti. To bi trebalo uključivati posebnu obradu koja se obavlja
            na državnom području države članice nadzornog tijela ili u pogledu
            ispitanika na državnom području te države članice, obradu koja se
            obavlja u kontekstu ponude robe ili usluga koja je posebno
            namijenjena ispitanicima na državnom području države članice
            nadzornog tijela, ili obradu koja se treba procijeniti uzimajući u
            obzir relevantne pravne obveze u skladu s pravom države članice.
  --------- -------------------------------------------------------------------

  -----------------------------------------------------------------------------

  -----------------------------------------------------------------------------
  \(132\)   Aktivnosti nadzornih tijela za podizanje svijesti javnosti trebale
            bi uključivati posebne mjere za voditelje obrade i izvršitelje
            obrade, uključujući mikropoduzeća, mala i srednja poduzeća kao i
            pojedince, posebno u kontekstu obrazovanja.
  --------- -------------------------------------------------------------------

  -----------------------------------------------------------------------------

  -----------------------------------------------------------------------------
  \(133\)   Nadzorna tijela trebala bi pomagati jedna drugima u obavljanju
            svojih zadaća i pružati si uzajamnu pomoć radi osiguravanja
            dosljedne primjene i provedbe Uredbe na unutarnjem tržištu.
            Nadzorno tijelo koje zatraži uzajamnu pomoć može donijeti
            privremenu mjeru ako ne primi odgovor na zahtjev za uzajamnu pomoć
            u roku od mjesec dana od primitka zahtjeva od strane drugog
            nadzornog tijela.
  --------- -------------------------------------------------------------------

  -----------------------------------------------------------------------------

  -----------------------------------------------------------------------------
  \(134\)   Svako nadzorno tijelo trebalo bi prema potrebi sudjelovati u
            zajedničkim operacijama s drugim nadzornim tijelima. Nadzorno
            tijelo koje primi zahtjev trebalo bi biti obvezno odgovoriti na
            zahtjev u zadanom roku.
  --------- -------------------------------------------------------------------

  -----------------------------------------------------------------------------

  -----------------------------------------------------------------------------
  \(135\)   Radi osiguravanja dosljedne primjene ove Uredbe u cijeloj Uniji
            trebalo bi uspostaviti mehanizam konzistentnosti za suradnju među
            nadzornim tijelima. Taj bi se mehanizam posebno trebao
            primjenjivati ako nadzorno tijelo namjerava donijeti mjeru kojom se
            poduzimaju pravni učinci u pogledu postupaka obrade koji bitno
            utječu na veliki broj ispitanika u više država članica. Također bi
            se trebao primjenjivati kada bilo koje predmetno nadzorno tijelo
            ili Komisija traži da se takva pitanja rješavaju mehanizmom
            konzistentnosti. Taj mehanizam ne bi trebao utjecati na bilo koje
            mjere koje Komisija može poduzeti za izvršavanje svojih ovlasti
            prema Ugovorima.
  --------- -------------------------------------------------------------------

  -----------------------------------------------------------------------------

  -----------------------------------------------------------------------------
  \(136\)   Primjenjujući mehanizam konzistentnosti, Odbor bi trebao u
            određenom vremenskom roku dati mišljenje, ako većina njegovih
            članova tako odluči ili ako to zatraži bilo koje predmetno nadzorno
            tijelo ili Komisija. Odbor bi također trebao biti ovlašten za
            donošenje pravno obvezujućih odluka u slučaju sporova između
            nadzornih tijela. U tu svrhu trebao bi izdati, u načelu
            dvotrećinskom većinom svojih članova, pravno obvezujuće odluke u
            jasno određenim slučajevima u kojima postoje sukobljena stajališta
            među nadzornim tijelima posebno u mehanizmu za suradnju između
            vodećeg nadzornog tijela i predmetnog nadzornog tijela o meritumu
            predmeta, osobito o tome je li došlo do kršenja ove Uredbe.
  --------- -------------------------------------------------------------------

  -----------------------------------------------------------------------------

  -----------------------------------------------------------------------------
  \(137\)   Može doći do hitne potrebe za djelovanjem kako bi se zaštitila
            prava i slobode ispitanika, osobito ako postoji opasnost da bi se
            provedba prava ispitanika mogla u većoj mjeri narušiti. Nadzorno
            tijelo trebalo bi imati mogućnost donijeti opravdane privremene
            mjere na svojem državnom području s utvrđenim razdobljem valjanosti
            koje ne bi trebalo biti duže od tri mjeseca.
  --------- -------------------------------------------------------------------

  -----------------------------------------------------------------------------

  -----------------------------------------------------------------------------
  \(138\)   Primjena takvog mehanizma trebala bi biti uvjet za zakonitost mjere
            nadzornog tijela kojom se proizvode pravni učinci u slučajevima
            kada je njezina primjena obvezna. U ostalim slučajevima od
            prekogranične važnosti trebalo bi primijeniti mehanizam za suradnju
            između vodećeg nadzornog tijela i predmetnih nadzornih tijela te bi
            se među predmetnim nadzornim tijelima mogla davati uzajamna pomoć i
            obavljati zajedničke operacije na bilateralnoj ili multilateralnoj
            osnovi, bez aktiviranja mehanizma konzistentnosti.
  --------- -------------------------------------------------------------------

  -----------------------------------------------------------------------------

  -----------------------------------------------------------------------------
  \(139\)   Kako bi se promicala dosljedna primjena ove Uredbe, Odbor bi
            trebalo osnovati kao neovisno tijelo Unije. Kako bi ispunio svoje
            ciljeve, Europski odbor za zaštitu podataka trebao bi imati pravnu
            osobnost. Odbor bi trebao predstavljati njegov predsjednik. On bi
            trebao zamijeniti Radnu skupinu za zaštitu pojedinaca u vezi s
            obradom osobnih podataka osnovanu Direktivom 95/46/EZ. Trebao bi se
            sastojati od predsjednika nadzornog tijela svake države članice i
            Europskog nadzornika za zaštitu podataka ili njihovih zamjenika.
            Komisija bi trebala sudjelovati u aktivnostima Odbora bez prava
            glasa, a Europski nadzornik za zaštitu podataka trebao bi imati
            posebno pravo glasa. Odbor bi trebao doprinijeti dosljednoj
            primjeni ove Uredbe u cijeloj Uniji, među ostalim savjetovanjem
            Komisije, osobito o razini zaštite u trećim zemljama ili
            međunarodnim organizacijama, te promicanjem suradnje nadzornih
            tijela u cijeloj Uniji. Pri izvršavanju svojih zadaća Odbor bi
            trebao djelovati neovisno.
  --------- -------------------------------------------------------------------

  -----------------------------------------------------------------------------

  -----------------------------------------------------------------------------
  \(140\)   Odboru bi trebalo pomagati tajništvo koje osigurava Europski
            nadzornik za zaštitu podataka. Osoblje Europskog nadzornika za
            zaštitu podataka koje sudjeluje u izvršavanju zadaća povjerenih
            Odboru temeljem ove Uredbe trebalo bi biti odgovorno predsjedniku
            Odbora te svoje zadaće obavljati isključivo prema njegovim uputama.
  --------- -------------------------------------------------------------------

  -----------------------------------------------------------------------------

  -----------------------------------------------------------------------------
  \(141\)   Svaki bi ispitanik trebao imati pravo podnijeti pritužbu jednom
            nadzornom tijelu, posebno u državi članici u kojoj ima uobičajeno
            boravište i imati pravo na učinkoviti pravni lijek u skladu s
            člankom 47. Povelje ako ispitanik smatra da su prekršena njegova
            prava iz ove Uredbe ili ako nadzorno tijelo ne postupi po pritužbi,
            djelomično ili u potpunosti odbaci ili odbije pritužbu ili ne
            djeluje kada je takvo djelovanje nužno radi zaštite prava
            ispitanika. Nakon pritužbe trebalo bi provesti istragu, podložno
            sudskom preispitivanju, u onoj mjeri u kojoj je to određenom
            slučaju prikladno. Nadzorno bi tijelo trebalo u razumnom roku
            izvijestiti ispitanika o napretku i ishodu pritužbe. Ako slučaj
            zahtijeva dodatnu istragu ili koordinaciju s drugim nadzornim
            tijelom, ispitaniku bi trebalo dati privremene informacije. Kako bi
            se olakšalo podnošenje pritužbi, svako nadzorno tijelo trebalo bi
            poduzeti mjere poput osiguranja obrasca za podnošenje pritužbe koji
            se može ispuniti i elektroničkim putem, ne isključujući ostala
            sredstva komunikacije.
  --------- -------------------------------------------------------------------

  -----------------------------------------------------------------------------

  -----------------------------------------------------------------------------
  \(142\)   Ako ispitanik smatra da su prekršena njegova prava iz ove Uredbe,
            trebao bi imati pravo ovlastiti neprofitno tijelo, organizaciju ili
            udruženje osnovano u skladu s pravom države članice, u čijem se
            statutu navode ciljevi od javnog interesa i koje je aktivno u
            području zaštite osobnih podataka, da nadzornom tijelu podnese
            pritužbu u njegovo ime, da ostvari pravo na pravni lijek u ime
            ispitanikâ ili da ostvari pravo na naknadu u ime ispitanikâ ako je
            to predviđeno pravom države članice. Država članica može
            predvidjeti da takvo tijelo, organizacija ili udruženje ima pravo,
            neovisno o mandatu ispitanika, podnijeti u toj državi članici
            pritužbu i imati pravo na učinkoviti pravni lijek ako ima razloga
            smatrati da je do kršenja prava ispitanika došlo zbog obrade
            osobnih podataka kojom se krši ova Uredba. Tom tijelu, organizaciji
            ili udruženju ne smije biti dopušteno tražiti naknadu u ime
            ispitanika neovisno o mandatu ispitanika.
  --------- -------------------------------------------------------------------

  -----------------------------------------------------------------------------

+---------+-------------------------------------------------------------------+
| \(143\) | Svaka fizička ili pravna osoba ima pravo pokrenuti postupak za    |
|         | poništenje odluka Odbora pred Sudom u skladu s uvjetima iz članka |
|         | 263. UFEU-a. Kao primatelji takvih odluka, predmetna nadzorna     |
|         | tijela koja ih žele osporiti moraju pokrenuti postupak u roku od  |
|         | dva mjeseca od zaprimanja obavijesti o njima, u skladu s člankom  |
|         | 263. UFEU-a. Kada se odluke Odbora izravno odnose na pojedinog    |
|         | voditelja obrade, izvršitelja obrade ili podnositelja pritužbe,   |
|         | ta osoba može pokrenuti postupak za poništenje tih odluka u roku  |
|         | od dva mjeseca od njihove objave na internetskim stranicama       |
|         | Odbora, u skladu s člankom 263. UFEU-a. Ne dovodeći u pitanje to  |
|         | pravo u skladu s člankom 263. UFEU-a, svaka fizička ili pravna    |
|         | osoba trebala bi imati učinkovit pravni lijek pred nadležnim      |
|         | nacionalnim sudom protiv odluke nadzornog tijela koja proizvodi   |
|         | pravne učinke prema toj osobi. Takva odluka posebno se odnosi na  |
|         | provedbu istražnih, korektivnih i autorizacijskih ovlasti         |
|         | nadzornog tijela ili odbacivanje ili odbijanje pritužbi. Pravo na |
|         | učinkovit pravni lijek međutim ne obuhvaća mjere nadzornih tijela |
|         | koje nisu pravno obvezujuće poput mišljenja ili savjeta koja je   |
|         | dalo nadzorno tijelo. Postupci protiv nadzornog tijela trebali bi |
|         | se pokrenuti pred sudovima države članice u kojoj nadzorno tijelo |
|         | ima poslovni nastan te bi se trebali voditi u skladu s            |
|         | postupovnim pravom te države članice. Ti bi sudovi trebali imati  |
|         | punu nadležnost koja bi trebala obuhvaćati nadležnost za          |
|         | ispitivanje svih činjeničnih i pravnih pitanja bitnih za          |
|         | konkretni spor.                                                   |
|         |                                                                   |
|         | Ako je nadzorno tijelo pritužbu odbilo ili odbacilo, podnositelj  |
|         | pritužbe može postupak pokrenuti pred sudovima iste države        |
|         | članice. U kontekstu pravnih lijekova povezanih s primjenom ove   |
|         | Uredbe, nacionalni sudovi koji smatraju odluku o određenom        |
|         | pitanju nužnom za donošenje presude, mogu, ili ako je riječ o     |
|         | slučaju iz članka 267. UFEU-a, moraju, zatražiti od Suda da       |
|         | donese odluku o prethodnim pitanjima u vezi s tumačenjem prava    |
|         | Unije, među ostalim i ove Uredbe. Nadalje, ako se odluka          |
|         | nadležnog tijela o primjeni odluke Odbora osporava pred           |
|         | nacionalnim sudom te je u pitanju valjanost odluke Odbora, taj    |
|         | nacionalni sud nije ovlašten proglasiti odluku Odbora nevaljanom, |
|         | već, kad god odluku smatra nevaljanom, pitanje o valjanosti mora  |
|         | uputiti Sudu u skladu s člankom 267. UFEU-a kako ga tumači Sud.   |
|         | Međutim, nacionalni sud ne može uputiti pitanje o valjanosti      |
|         | odluke Odbora na zahtjev fizičke ili pravne osobe koja je imala   |
|         | priliku pokrenuti postupak za poništenje te odluke, ali to nije   |
|         | učinila u razdoblju utvrđenom u članku 263. UFEU-a, osobito ako   |
|         | se odluka izravno i pojedinačno odnosila na nju.                  |
+=========+===================================================================+

  -----------------------------------------------------------------------------
  \(144\)   Ako sud na kojem se vodi postupak protiv odluke nadzornog tijela
            ima razloga vjerovati da se postupci u vezi s istom obradom, poput
            istog predmeta u smislu aktivnosti obrade istog voditelja obrade
            ili izvršitelja obrade ili istog razloga za pokretanje postupka,
            vode na nadležnom sudu u drugoj državi članici, trebao bi
            kontaktirati s tim sudom kako bi potvrdio postojanje takvih
            povezanih postupaka. Ako se povezani postupci vode na sudu druge
            države članice, svaki sud osim suda na kojem je prvo pokrenut
            postupak može zastati sa svojim postupcima ili se može, na zahtjev
            jedne od strana, proglasiti nenadležnim i prepustiti nadležnost
            sudu na kojem je prvo pokrenut postupak ako je taj sud nadležan za
            predmetne postupke, a pravo koje se na njemu primjenjuje omogućuje
            povezivanje takvih povezanih postupaka. Smatra se da su postupci
            povezani kada su međusobno tako tijesno u vezi da je opravdano
            njihovo zajedničko saslušanje i zajedničko odlučivanje o njima kako
            bi se izbjegla opasnost od proturječnih presuda u odvojenim
            postupcima.
  --------- -------------------------------------------------------------------

  -----------------------------------------------------------------------------

  -----------------------------------------------------------------------------
  \(145\)   Za postupke koji se vode protiv voditelja obrade ili izvršitelja
            obrade tužitelj bi trebao imati mogućnost pokretanja spora pred
            sudovima država članica gdje voditelj obrade ili izvršitelj obrade
            imaju poslovni nastan ili gdje ispitanik ima boravište, osim u
            slučaju kada je voditelj obrade tijelo javne vlasti koje djeluje u
            svojstvu izvršitelja svojih javnih ovlasti.
  --------- -------------------------------------------------------------------

  -----------------------------------------------------------------------------

  -----------------------------------------------------------------------------
  \(146\)   Voditelj obrade ili izvršitelj obrade trebao bi nadoknaditi svaku
            štetu koju osoba može pretrpjeti zbog obrade kojom se krši ova
            Uredba. Voditelj obrade ili izvršitelj obrade trebao bi biti izuzet
            od odgovornosti ako dokaže da nije ni na koji način odgovoran za
            štetu. Pojam štete trebalo bi široko tumačiti s obzirom na sudsku
            praksu Suda tako da se u potpunosti odražavaju ciljevi ove Uredbe.
            Time se ne dovode u pitanje zahtjevi za naknadu štete koja
            proizlazi iz kršenja drugih pravila prava Unije ili prava države
            članice. Obrada kojom se krši ova Uredba također uključuje obradu
            kojom se krše delegirani i provedbeni akti doneseni u skladu s ovom
            Uredbom i pravom države članice kojim se razrađuju pravila ove
            Uredbe. Ispitanici bi trebali dobiti potpunu i učinkovitu naknadu
            za štetu koju su pretrpjeli. Ako su voditelji obrade ili
            izvršitelji obrade uključeni u istu obradu, svaki voditelj obrade
            ili izvršitelja obrade trebalo bi smatrati odgovornim za cjelokupnu
            štetu. Međutim ako su povezani u isti sudski postupak, u skladu s
            pravom države članice, naknada se može raspodijeliti u skladu s
            odgovornošću svakog voditelja obrade ili izvršitelja obrade za
            štetu uzrokovanu obradom, pod uvjetom da se osigura puna i
            učinkovita naknada ispitaniku koji je pretrpio štetu. Svaki
            voditelj obrade ili izvršitelj obrade koji je platio punu naknadu,
            može naknadno pokrenuti postupak za regres protiv drugih voditelja
            obrade ili izvršitelja obrade uključenih u istu obradu.
  --------- -------------------------------------------------------------------

  -----------------------------------------------------------------------------

  -------------------------------------------------------------------------------------------------------------------------------------
  \(147\)   Ako su posebna pravila o nadležnosti sadržana u ovoj Uredbi, posebno u vezi s postupcima kojima se traži pravni lijek, među
            ostalim i naknada, od voditelja obrade ili izvršitelja obrade, opća pravila o nadležnosti poput pravila iz Uredbe (EU) br.
            1215/2012 Europskog parlamenta i
            Vijeća[ (^13^)](https://eur-lex.europa.eu/legal-content/HR/TXT/?uri=celex:32016R0679#ntr13-L_2016119HR.01000101-E0013) ne
            bi smjela dovoditi u pitanje primjenu takvih posebnih pravila.
  --------- ---------------------------------------------------------------------------------------------------------------------------

  -------------------------------------------------------------------------------------------------------------------------------------

  -----------------------------------------------------------------------------
  \(148\)   Kako bi se poboljšalo izvršavanje pravila ove Uredbe, trebale bi se
            propisati sankcije, uključujući upravne novčane kazne, za svako
            kršenje ove Uredbe, uz odgovarajuće mjere koje propisuje nadzorno
            tijelo u skladu s ovom Uredbom ili umjesto njih. U slučaju lakšeg
            kršenja ili ako bi moguća novčana kazna nerazmjerno opteretila
            fizičku osobu, umjesto novčane kazne može se izdati upozorenje.
            Međutim, posebna bi se pozornost trebala posvetiti naravi,
            ozbiljnosti i trajanju kršenja, namjeri kršenja, mjerama poduzetim
            za ublažavanje pretrpljene štete, stupnju odgovornosti ili svim
            relevantnim prethodnim kršenjima, načinu na koji je nadzorno tijelo
            doznalo za kršenje, usklađenosti s mjerama naloženima protiv
            voditelja obrade ili izvršitelja obrade, pridržavanju kodeksa
            ponašanja te svakom drugom otegotnom ili olakotnom čimbeniku.
            Propisivanje sankcija, uključujući upravne novčane kazne, trebalo
            bi podlijegati odgovarajućim postupovnim zaštitnim mjerama u skladu
            s općim načelima prava Unije i Poveljom, uključujući i učinkovitu
            sudsku zaštitu i pravilno postupanje.
  --------- -------------------------------------------------------------------

  -----------------------------------------------------------------------------

  -----------------------------------------------------------------------------
  \(149\)   Države članice trebale bi imati mogućnost propisati pravila o
            kaznenim sankcijama za kršenja ove Uredbe, uključujući i kršenja
            nacionalnih pravila donesenih na temelju ove Uredbe i unutar
            njezinih granica. Te kaznene sankcije mogu obuhvaćati i oduzimanje
            dobiti stečene kršenjem ove Uredbe. Međutim, izricanje kazni za
            povrede takvih nacionalnih pravila i upravnih sankcija ne bi smjelo
            dovesti do kršenja načela ne bis in idem, kako ga tumači Sud.
  --------- -------------------------------------------------------------------

  -----------------------------------------------------------------------------

  -----------------------------------------------------------------------------
  \(150\)   Kako bi se ojačale i uskladile upravne sankcije za kršenje ove
            Uredbe, svako nadzorno tijelo trebalo bi imati ovlasti izricati
            upravne novčane kazne. U ovoj Uredbi trebalo bi navesti kršenja te
            gornju granicu i kriterije za određivanje povezanih upravnih
            novčanih kazni, što bi za svaki pojedinačni slučaj trebalo odrediti
            nadležno nadzorno tijelo, uzimajući u obzir sve bitne okolnosti
            posebne situacije, vodeći računa osobito o prirodi, težini i
            trajanju kršenja i njegovim posljedicama te mjerama poduzetim da bi
            se osiguralo poštovanje obveza iz ove Uredbe te spriječile ili
            ublažile posljedice kršenja. Kada se upravne kazne izriču
            poduzetniku, poduzetnik bi se u te svrhe trebao shvatiti poduzetnik
            u skladu s člancima 101. i 102. UFEU-a. Ako su upravne kazne
            izrečene osobama koje nisu poduzetnik, prilikom razmatranja
            odgovarajućeg iznosa novčane kazne nadzorno tijelo trebalo bi uzeti
            u obzir opću razinu dohotka u državi članici te ekonomsko stanje
            osobe. Također se može primijeniti mehanizam konzistentnosti radi
            promicanja konzistentne primjene upravnih novčanih kazni. Države
            članice trebale bi utvrditi i trebaju li i do koje mjere
            primjenjivati upravne novčane kazne za državna tijela. Izricanje
            upravne novčane kazne ili upozorenja ne utječe na primjenu ovlasti
            nadzornih tijela ili drugih sankcija na temelju ove Uredbe.
  --------- -------------------------------------------------------------------

  -----------------------------------------------------------------------------

  -----------------------------------------------------------------------------
  \(151\)   U pravnim sustavima Danske i Estonije nisu dopuštene upravne
            novčane kazne kako su navedene u ovoj Uredbi. Pravila za upravne
            novčane kazne mogu se primjenjivati na način da u Danskoj nadležni
            nacionalni sudovi izriču novčanu kaznu kao kaznenu sankciju, a da u
            Estoniji nadzorno tijelo izriče novčanu kaznu u okviru prekršajnog
            postupka, pod uvjetom da takva primjena pravilâ u tim državama
            članicama ima istovrijedni učinak kao i upravne novčane kazne koje
            izriču nadzorna tijela. Stoga bi nadležni nacionalni sudovi trebali
            uzeti u obzir preporuku nadzornog tijela koje ukaže na novčanu
            kaznu. U svakom slučaju novčane kazne trebale bi biti učinkovite,
            proporcionalne i odvraćajuće.
  --------- -------------------------------------------------------------------

  -----------------------------------------------------------------------------

  -----------------------------------------------------------------------------
  \(152\)   Ako ovom Uredbom nisu usklađene upravne novčane kazne ili ako je to
            potrebno u drugim slučajevima, primjerice u slučajevima teških
            kršenja ove Uredbe, države članice trebale bi uvesti sustav kojim
            se predviđaju učinkovite, proporcionalne i odvraćajuće sankcije.
            Prirodu tih sankcija kaznenih ili upravnih, trebalo bi odrediti
            pravom države članice.
  --------- -------------------------------------------------------------------

  -----------------------------------------------------------------------------

  -----------------------------------------------------------------------------
  \(153\)   U pravu država članica trebalo bi uskladiti pravila kojima se
            uređuje sloboda izražavanja i informiranja, među ostalim
            novinarskog, akademskog, umjetničkog i/ili književnog izražavanja s
            pravom na zaštitu osobnih podataka u skladu s ovom Uredbom. Na
            obradu osobnih podataka isključivo u novinarske svrhe ili u svrhe
            akademskog, umjetničkog ili književnog izražavanja trebalo bi
            primjenjivati odstupanja ili izuzeća od određenih odredaba ove
            Uredbe, ako je to potrebno kako bi se uskladilo pravo na zaštitu
            osobnih podataka s pravom na slobodu izražavanja i informiranja,
            kako je utvrđeno u članku 11. Povelje. To bi se posebno trebalo
            primjenjivati na obradu osobnih podataka u audiovizualnom području
            te u novinskim i medijskim arhivima. Stoga bi države članice
            trebale donijeti zakonodavne mjere kojima bi se predvidjela izuzeća
            i odstupanja potrebna radi usklađivanja tih temeljnih prava. Države
            članice trebale bi usvojiti takva izuzeća i odstupanja u pogledu
            općih načela, pravâ ispitanika, u pogledu voditelja obrade i
            izvršitelja obrade, prijenosa osobnih podataka u treće zemlje ili
            međunarodne organizacije, neovisnih nadzornih tijela, suradnje i
            usklađenosti te posebnih slučajeva obrade podataka. Ako se ta
            izuzeća i odstupanja razlikuju od jedne države članice do druge
            trebalo bi se primjenjivati pravo države članice koje se
            primjenjuje na voditelja obrade. Radi uzimanja u obzir važnosti
            prava na slobodu izražavanja u svakom demokratskom društvu potrebno
            je široko tumačiti pojmove u vezi s tom slobodom, kao što je
            novinarstvo.
  --------- -------------------------------------------------------------------

  -----------------------------------------------------------------------------

  -------------------------------------------------------------------------------------------------------------------------------------
  \(154\)   Ovom se Uredbom omogućuje uzimanje u obzir načela javnog pristupa službenim dokumentima kada se primjenjuje ova Uredba.
            Može se smatrati da je javni pristup službenim dokumentima u javnom interesu. Tijelo javne vlasti ili javno tijelo trebalo
            bi imati mogućnost javno objaviti osobne podatke iz dokumenata koje takvo tijelo javne vlasti ili javno tijelo posjeduje
            ako je ta objava predviđena pravom Unije ili pravom države članice koje se primjenjuje na to tijelo javne vlasti ili javno
            tijelo. Takvim propisima trebali bi se uskladiti javni pristup službenim dokumentima i ponovna uporaba informacija iz
            javnog sektora s pravom na zaštitu osobnih podataka te bi se njima stoga moglo predvidjeti potrebno usklađivanje s pravom
            na zaštitu osobnih podataka u skladu s ovom Uredbom. Upućivanje na tijela javne vlasti i javna tijela trebalo bi u ovom
            kontekstu obuhvaćati sva tijela vlasti ili druga tijela obuhvaćena pravom države članice u pogledu javnog pristupa
            dokumentima. Direktivom 2003/98/EZ Europskog parlamenta i
            Vijeća[ (^14^)](https://eur-lex.europa.eu/legal-content/HR/TXT/?uri=celex:32016R0679#ntr14-L_2016119HR.01000101-E0014) ne
            mijenja se niti se u bilo kojem pogledu utječe na razinu zaštite pojedinaca s obzirom na obradu osobnih podataka na temelju
            odredaba iz prava Unije i prava države članice, a osobito se njome ne mijenjaju obveze i prava utvrđena u ovoj Uredbi. Ta
            se Direktiva osobito ne bi smjela primjenjivati na dokumente kojima je pristup izuzet ili ograničen režimima pristupa radi
            zaštite osobnih podataka te na dijelove dokumenata kojima se može pristupiti pomoću tih režima, a koji sadrže osobne
            podatke čija je ponovna upotreba predviđena zakonom kao upotreba koja nije u skladu s pravom u pogledu zaštite pojedinaca s
            obzirom na obradu osobnih podataka.
  --------- ---------------------------------------------------------------------------------------------------------------------------

  -------------------------------------------------------------------------------------------------------------------------------------

  -----------------------------------------------------------------------------
  \(155\)   Pravom države članice ili kolektivnim ugovorima, uključujući
            „ugovore o radovima", mogu se predvidjeti posebna pravila za obradu
            osobnih podataka zaposlenikâ u kontekstu zaposlenja, posebno za
            uvjete pod kojima se osobni podaci u kontekstu zaposlenja mogu
            obrađivati na temelju privole zaposlenika, za potrebe
            zapošljavanja, izvršavanja ugovora o radu, uključujući ispunjavanje
            zakonski propisanih obveza ili obveza propisanih kolektivnim
            ugovorima, za potrebe upravljanja radom i njegova planiranja i
            organizacije, jednakosti i različitosti na radnom mjestu, zdravlja
            i sigurnosti na radu i za potrebe ostvarenja i uživanja prava i
            koristi iz radnog odnosa, na individualnoj ili kolektivnoj osnovi,
            te za potrebe prestanka radnog odnosa.
  --------- -------------------------------------------------------------------

  -----------------------------------------------------------------------------

  -----------------------------------------------------------------------------
  \(156\)   Obrada osobnih podataka u svrhe arhiviranja u javnom interesu, u
            svrhe znanstvenog ili povijesnog istraživanja ili u statističke
            svrhe trebala bi podlijegati odgovarajućim zaštitnim mjerama za
            prava i slobode ispitanika u skladu s ovom Uredbom. Tim zaštitnim
            mjerama trebalo bi osigurati da su tehničke i organizacijske mjere
            na snazi kako bi se osobito zajamčilo načelo smanjenja količine
            podataka. Daljnja obrada osobnih podataka u svrhe arhiviranja u
            javnom interesu, u svrhe znanstvenog ili povijesnog istraživanja
            ili u statističke svrhe provodi se kada voditelj obrade procijeni
            izvedivost ispunjavanja tih svrha obradom osobnih podataka koji ne
            omogućuju ili više ne omogućuju identifikaciju ispitanikâ, pod
            uvjetom da postoje odgovarajuće zaštitne mjere (poput, primjerice,
            pseudonimizacije osobnih podataka). Države članice trebale bi
            osigurati odgovarajuće zaštitne mjere za obradu osobnih podataka u
            svrhe arhiviranja u javnom interesu, u svrhe znanstvenog ili
            povijesnog istraživanja ili u statističke svrhe. Države članice
            trebale bi biti ovlaštene predvidjeti, pod posebnim uvjetima i uz
            primjenu odgovarajućih zaštitnih mjera za ispitanike, specifikacije
            i odstupanja u pogledu zahtjevâ za informiranjem, pravâ na
            ispravak, na brisanje, na zaborav, na ograničavanja obrade, na
            prenosivost podataka te na podnošenje prigovora pri obradi osobnih
            podataka u svrhe arhiviranja u javnom interesu, u svrhe znanstvenog
            ili povijesnog istraživanja ili u statističke svrhe. Dotični uvjeti
            i zaštitne mjere mogu podrazumijevati posebne postupke za
            ispitanike kako bi oni mogli ostvarivati ta prava ako je to
            primjereno s obzirom na svrhu posebne obrade, uz tehničke i
            organizacijske mjere usmjerene na smanjenje obrade osobnih podataka
            na najmanju mjeru kako bi se poštovala načela proporcionalnosti i
            nužnosti. Obrada osobnih podataka u znanstvene svrhe također bi
            trebala biti u skladu s drugim relevantnim zakonodavstvom, poput
            zakonodavstva o kliničkim ispitivanjima.
  --------- -------------------------------------------------------------------

  -----------------------------------------------------------------------------

  -----------------------------------------------------------------------------
  \(157\)   Povezivanjem informacija iz registara istraživači mogu steći novo
            znanje od velike vrijednosti u pogledu raširenih medicinskih stanja
            kao što su kardiovaskularne bolesti, rak i depresija. Na temelju
            registara rezultati istraživanja mogu se unaprijediti jer se
            temelje na većem broju stanovnika. U okviru društvenih znanosti,
            istraživanje na temelju registara omogućuje istraživačima da steknu
            ključno znanje o dugoročnoj povezanosti brojnih društvenih
            čimbenika, kao što su nezaposlenost i obrazovanje s drugim životnim
            čimbenicima. Rezultati istraživanja dobiveni putem registara dovode
            do pouzdanih, visokokvalitetnih spoznaja koje mogu biti temelj za
            oblikovanje i provedbu politike koja se temelji na znanju; njima se
            poboljšava kvaliteta života velikog broja ljudi te učinkovitost
            društvenih usluga. Kako bi se olakšalo znanstveno istraživanje,
            osobni se podaci mogu obrađivati u svrhe znanstvenog istraživanja,
            što podliježe odgovarajućim uvjetima i zaštitnim mjerama određenima
            u pravu Unije ili pravu države članice.
  --------- -------------------------------------------------------------------

  -----------------------------------------------------------------------------

  -----------------------------------------------------------------------------
  \(158\)   Ako se osobni podaci obrađuju u svrhe arhiviranja, ova Uredba
            trebala bi se također primjenjivati na takvu obradu, imajući u vidu
            da se ova Uredba ne bi trebala primjenjivati na osobne podatke
            preminulih osoba. Tijela javne vlasti ili javna ili privatna tijela
            koja posjeduju evidenciju od javnog interesa trebala bi biti službe
            koje, na temelju prava Unije ili prava države članice, imaju pravnu
            obvezu stjecati, čuvati, ocjenjivati, slagati, opisivati,
            komunicirati, promicati, širiti i pružati pristup evidencijama od
            trajne vrijednosti za opći javni interes. Države članice također bi
            trebale biti ovlaštene predvidjeti daljnju obradu osobnih podataka
            u svrhe arhiviranja, na primjer s ciljem pružanja posebnih
            informacija u vezi s političkim ponašanjem za vrijeme bivših
            totalitarističkih državnih režima, genocida, zločinâ protiv
            čovječnosti, posebice holokausta, ili ratnih zločina.
  --------- -------------------------------------------------------------------

  -----------------------------------------------------------------------------

  -----------------------------------------------------------------------------
  \(159\)   Ako se osobni podaci obrađuju u svrhe znanstvenog istraživanja, ova
            bi se Uredba trebala primjenjivati i na tu obradu. Za potrebe ove
            Uredbe, obrada osobnih podataka u svrhe znanstvenog istraživanja
            trebala bi se tumačiti u širokom smislu, uključujući primjerice
            tehnološki razvoj i demonstracijske aktivnosti, temeljno
            istraživanje, primijenjeno istraživanje, istraživanje koje se
            financira iz privatnih izvora. Dodatno, njome bi se trebao uzeti u
            obzir cilj Unije na temelju članka 179. stavka 1. UFEU-a u vezi s
            uspostavom europskog istraživačkog prostora. Svrhe znanstvenog
            istraživanja trebale bi također obuhvaćati studije koje se provode
            u javnom interesu u području javnog zdravlja. Kako bi se poštovale
            posebnosti obrade osobnih podataka u svrhe znanstvenog
            istraživanja, trebali bi se primjenjivati posebni uvjeti, osobito u
            pogledu objavljivanja ili druge vrste otkrivanja osobnih podataka u
            kontekstu svrha znanstvenog istraživanja. Ako su slijedom rezultata
            znanstvenog istraživanja, osobito u kontekstu zdravlja, potrebne
            dodatne mjere u interesu ispitanika, u pogledu tih mjera trebala bi
            se primjenjivati opća pravila iz ove Uredbe.
  --------- -------------------------------------------------------------------

  -----------------------------------------------------------------------------

  -----------------------------------------------------------------------------
  \(160\)   Ako se osobni podaci obrađuju u svrhe povijesnog istraživanja, ova
            Uredba trebala bi se primjenjivati i na takvu obradu. To bi također
            trebalo obuhvaćati povijesno istraživanje i istraživanje u
            genealoške svrhe, imajući u vidu da se ova Uredba ne bi trebala
            primjenjivati na preminule osobe.
  --------- -------------------------------------------------------------------

  -----------------------------------------------------------------------------

  -----------------------------------------------------------------------------------------------------------------------------------
  \(161\)   Za potrebe pristanka za sudjelovanje u aktivnostima znanstvenog istraživanja u okviru kliničkih ispitivanja trebale bi se
            primjenjivati relevantne odredbe Uredbe (EU) br. 536/2014 Europskog parlamenta i
            Vijeća[ (^15^)](https://eur-lex.europa.eu/legal-content/HR/TXT/?uri=celex:32016R0679#ntr15-L_2016119HR.01000101-E0015).
  --------- -------------------------------------------------------------------------------------------------------------------------

  -----------------------------------------------------------------------------------------------------------------------------------

  -----------------------------------------------------------------------------
  \(162\)   Ako se osobni podaci obrađuju u statističke svrhe, ova bi se Uredba
            trebala primjenjivati na takvu obradu. U pravu Unije ili pravu
            država članica trebalo bi, u okviru ograničenja ove Uredbe,
            utvrditi statistički sadržaj, nadzor pristupa, specifikacije za
            obradu osobnih podataka u statističke svrhe i primjerene mjere kako
            bi se zaštitila prava i slobode ispitanika te kako bi se osigurala
            statistička povjerljivost. Statističke svrhe znače svako
            prikupljanje i obradu osobnih podataka potrebnih za statistička
            istraživanja ili za proizvodnju statističkih rezultata. Ti
            statistički rezultati mogu se dalje upotrijebiti u različite svrhe,
            među ostalim u svrhu znanstvenog istraživanja. Pod statističkom
            svrhom podrazumijeva se da rezultat obrade u statističke svrhe nisu
            osobni podaci, već agregirani podaci te da se taj rezultat ili
            podaci ne upotrebljavaju kao potpora mjerama ili odlukama u vezi
            nekog pojedinca.
  --------- -------------------------------------------------------------------

  -----------------------------------------------------------------------------

  ---------------------------------------------------------------------------------------------------------------------------------------------
  \(163\)   Trebalo bi zaštititi povjerljive informacije koje statistička tijela Unije i nacionalna statistička tijela prikupljaju za potrebe
            sastavljanja službene europske i nacionalne statistike. Europsku statistiku trebalo bi razvijati, izrađivati i diseminirati u
            skladu sa statističkim načelima kako je određeno u članku 338. stavku 2. UFEU-a, dok bi nacionalna statistika trebala biti i u
            skladu s pravom države članice. U Uredbi (EZ) br. 223/2009 Europskog parlamenta i
            Vijeća[ (^16^)](https://eur-lex.europa.eu/legal-content/HR/TXT/?uri=celex:32016R0679#ntr16-L_2016119HR.01000101-E0016) predviđaju
            se daljnje pojedinosti u pogledu statističke povjerljivosti europske statistike.
  --------- -----------------------------------------------------------------------------------------------------------------------------------

  ---------------------------------------------------------------------------------------------------------------------------------------------

  -----------------------------------------------------------------------------
  \(164\)   U vezi s ovlastima nadzornih tijela za dobivanje pristupa osobnim
            podacima i prostorijama od voditelja obrade ili izvršitelja obrade,
            države članice mogu zakonskim putem, u okviru ograničenja ove
            Uredbe, donijeti posebna pravila radi očuvanja profesionalnih ili
            drugih odgovarajućih obveza čuvanja tajnosti podataka, u mjeri u
            kojoj je nužno uskladiti pravo na zaštitu osobnih podataka s
            obvezom čuvanja profesionalne tajne. Time se ne dovode u pitanje
            postojeće obveze država članica da primijene pravila o čuvanju
            profesionalne tajne kada pravo Unije tako nalaže.
  --------- -------------------------------------------------------------------

  -----------------------------------------------------------------------------

  -----------------------------------------------------------------------------
  \(165\)   Ovom Uredbom poštuje se i ne dovodi se u pitanje status crkava i
            vjerskih udruženja ili zajednica u državama članicama prema
            postojećem ustavnom pravu, kako je priznato člankom 17. UFEU-a.
  --------- -------------------------------------------------------------------

  -----------------------------------------------------------------------------

  -----------------------------------------------------------------------------
  \(166\)   Kako bi se ostvarili ciljevi ove Uredbe, odnosno zaštitila temeljna
            prava i slobode pojedinaca, a osobito njihova prava na zaštitu
            osobnih podataka i osiguravanje slobodnog kretanja osobnih podataka
            unutar Unije, Komisiji bi trebalo delegirati ovlast za donošenje
            akata u skladu s člankom 290. UFEU-a. Konkretnije, delegirane akte
            trebalo bi donositi poštujući kriterije i zahtjeve za mehanizme
            certificiranja, informacije koje se iznose putem standardiziranih
            ikona i postupke za utvrđivanje takvih ikona. Posebno je važno da
            Komisija tijekom svojeg pripremnog rada provede odgovarajuća
            savjetovanja, uključujući ona na razini stručnjaka. Prilikom
            pripreme i izrade delegiranih akata, Komisija bi trebala osigurati
            da se relevantni dokumenti Europskom parlamentu i Vijeću šalju
            istodobno, na vrijeme i na primjeren način.
  --------- -------------------------------------------------------------------

  -----------------------------------------------------------------------------

  -----------------------------------------------------------------------------
  \(167\)   Radi osiguranja jedinstvenih uvjeta za provedbu ove Uredbe,
            provedbene ovlasti trebalo bi dodijeliti Komisija kada je to
            predviđeno ovom Uredbom. Te bi ovlasti trebalo izvršavati u skladu
            s Uredbom (EU) br. 182/2011. U tom kontekstu Komisija bi trebala
            razmotriti posebne mjere za mikropoduzeća te mala i srednja
            poduzeća.
  --------- -------------------------------------------------------------------

  -----------------------------------------------------------------------------

  -----------------------------------------------------------------------------
  \(168\)   Za donošenje provedbenih akata o standardnim ugovornim klauzulama
            između voditelja obrade i izvršitelja obrade te među izvršiteljima
            obrade; kodeksima ponašanja; tehničkim standardima i mehanizmima
            certificiranja; primjerenom stupnju zaštite u trećoj zemlji, na
            području ili u određenom sektoru unutar treće zemlje ili u
            međunarodnoj organizaciji; standardnim klauzulama o zaštiti;
            formatima i postupcima za razmjenu informacija elektroničkim putem
            među voditeljima obrade, izvršiteljima obrade i nadzornim tijelima
            za obvezujuća korporativna pravila; uzajamnoj pomoći; sustavima za
            razmjenu informacija elektroničkim putem između nadzornih tijela i
            između nadzornih tijela i Odbora trebalo primjenjivati postupak
            ispitivanja.
  --------- -------------------------------------------------------------------

  -----------------------------------------------------------------------------

  -----------------------------------------------------------------------------
  \(169\)   Komisija bi trebala donijeti provedbene akte koji se odmah
            primjenjuju kada se temeljem raspoloživih dokaza otkrije da treća
            zemlja, područje ili određeni sektor unutar te treće zemlje, ili
            međunarodna organizacija ne osigurava primjereni stupanj zaštite,
            te to zahtijevaju krajnje hitni razlozi.
  --------- -------------------------------------------------------------------

  -----------------------------------------------------------------------------

  -----------------------------------------------------------------------------
  \(170\)   S obzirom na to da cilj ove Uredbe, odnosno osiguravanje
            jednakovrijedne razine zaštite pojedinaca i slobodnog protoka
            osobnih podataka širom Unije, ne mogu dostatno ostvariti države
            članice, nego se zbog opsega ili učinaka radnji oni na bolji način
            mogu ostvariti na razini Unije, Unija može donijeti mjere u skladu
            s načelom supsidijarnosti utvrđenim u članku 5. Ugovora o Europskoj
            uniji (UEU). U skladu s načelom proporcionalnosti, utvrđenim u tom
            članku, ova Uredba ne prelazi ono što je potrebno za ostvarivanje
            tih ciljeva.
  --------- -------------------------------------------------------------------

  -----------------------------------------------------------------------------

  -----------------------------------------------------------------------------
  \(171\)   Direktiva 95/46/EZ trebala bi se ovom Uredbom staviti izvan snage.
            Obrade koje su već u tijeku na datum početka primjene ove Uredbe
            trebalo bi uskladiti s ovom Uredbom u roku od dvije godine nakon
            što ova Uredba stupi na snagu. Ako se obrada temelji na privoli na
            temelju Direktive 95/46/EZ te ako je način na koji je ta privola
            dana u skladu s uvjetima iz ove Uredbe, nije potrebno da ispitanik
            ponovno daje svoju privolu kako bi se voditelju obrade omogućio
            nastavak takve obrade nakon datuma početka primjene ove Uredbe.
            Donesene odluke Komisije i odobrenja nadzornih tijela koja se
            temelje na Direktivi 95/46/EZ ostaju na snazi dok ih se ne
            izmijeni, zamijeni ili stavi izvan snage.
  --------- -------------------------------------------------------------------

  -----------------------------------------------------------------------------

  ----------------------------------------------------------------------------------------------------------------------------------
  \(172\)   Provedeno je savjetovanje s Europskim nadzornikom za zaštitu podataka u skladu s člankom 28. stavkom 2. Uredbe (EZ) br.
            45/2001 Europskog parlamenta i Vijeća koji je dao mišljenje 7. ožujka
            2012.[ (^17^)](https://eur-lex.europa.eu/legal-content/HR/TXT/?uri=celex:32016R0679#ntr17-L_2016119HR.01000101-E0017).
  --------- ------------------------------------------------------------------------------------------------------------------------

  ----------------------------------------------------------------------------------------------------------------------------------

  -----------------------------------------------------------------------------------------------------------------------------------
  \(173\)   Ova bi se Uredba trebala primjenjivati na sva pitanja u vezi sa zaštitom temeljnih prava i sloboda u odnosu na obradu
            osobnih podataka koja ne podliježu posebnim obvezama s istim ciljem koji je utvrđen Direktivom 2002/58/EZ Europskog
            parlamenta i
            Vijeća[ (^18^)](https://eur-lex.europa.eu/legal-content/HR/TXT/?uri=celex:32016R0679#ntr18-L_2016119HR.01000101-E0018),
            uključujući obveze voditelja obrade i prava pojedinaca. Kako bi se pojasnio odnos između ove Uredbe i
            Direktive 2002/58/EZ, tu bi Direktivu trebalo izmijeniti na odgovarajući način. Nakon donošenja ove Uredbe,
            Direktivu 2002/58/EZ trebalo bi preispitati posebno kako bi se osigurala usklađenost s ovom Uredbom,
  --------- -------------------------------------------------------------------------------------------------------------------------

  -----------------------------------------------------------------------------------------------------------------------------------

DONIJELI SU OVU UREDBU:

### POGLAVLJE I. Opće odredbe

Članak 1.

Predmet i ciljevi

1.   Ovom se Uredbom utvrđuju pravila povezana sa zaštitom pojedinaca u
pogledu obrade osobnih podataka i pravila povezana sa slobodnim
kretanjem osobnih podataka.

2.   Ovom se Uredbom štite temeljna prava i slobode pojedinaca, a
posebno njihovo pravo na zaštitu osobnih podataka.

3.   Slobodno kretanje osobnih podataka unutar Unije ne ograničava se ni
zabranjuje iz razloga povezanih sa zaštitom pojedinaca u pogledu obrade
osobnih podataka.

Članak 2.

Glavno područje primjene

1.   Ova se Uredba primjenjuje na obradu osobnih podataka koja se u
cijelosti obavlja automatizirano te na neautomatiziranu obradu osobnih
podataka koji čine dio sustava pohrane ili su namijenjeni biti dio
sustava pohrane.

2.   Ova se Uredba ne odnosi na obradu osobnih podataka:

  --------------------------------------------------------------------------
  \(a\)   tijekom djelatnosti koja nije obuhvaćena opsegom prava Unije;
  ------- ------------------------------------------------------------------

  --------------------------------------------------------------------------

  ----------------------------------------------------------------------------
  \(b\)   koju obavljaju države članice kada obavljaju aktivnosti koje su
          obuhvaćene područjem primjene glave V. poglavlja 2. UEU-a;
  ------- --------------------------------------------------------------------

  ----------------------------------------------------------------------------

  ---------------------------------------------------------------------------
  \(c\)   koju provodi fizička osoba tijekom isključivo osobnih ili kućnih
          aktivnosti;
  ------- -------------------------------------------------------------------

  ---------------------------------------------------------------------------

  ----------------------------------------------------------------------------
  \(d\)   koju obavljaju nadležna tijela u svrhu sprečavanja, istrage,
          otkrivanja ili progona kaznenih djela ili izvršavanja kaznenih
          sankcija, uključujući zaštitu od prijetnji javnoj sigurnosti i
          njihova sprečavanja.
  ------- --------------------------------------------------------------------

  ----------------------------------------------------------------------------

3.   Na obradu osobnih podataka koju obavljaju institucije, tijela,
uredi i agencije Unije primjenjuje se Uredba (EZ) br. 45/2001. Uredba
(EZ) br. 45/2001 i drugi pravni akti Unije primjenjivi na takvu obradu
osobnih podataka moraju se prilagoditi načelima i pravilima ove Uredbe u
skladu s člankom 98.

4.   Ovom se Uredbom ne dovodi u pitanje primjena Direktive 2000/31/EZ,
osobito pravilâ o odgovornosti posrednih davatelja usluga iz članaka od
12. do 15. te direktive.

Članak 3.

Teritorijalno područje primjene

1.   Ova se Uredba odnosi na obradu osobnih podataka u okviru aktivnosti
poslovnog nastana voditelja obrade ili izvršitelja obrade u Uniji,
neovisno o tome obavlja li se obrada u Uniji ili ne.

2.   Ova se Uredba primjenjuje na obradu osobnih podataka ispitanikâ u
Uniji koju obavlja voditelj obrade ili izvršitelj obrade bez poslovnog
nastana u Uniji, ako su aktivnosti obrade povezane s:

  ----------------------------------------------------------------------------
  \(a\)   nuđenjem robe ili usluga takvim ispitanicima u Uniji, neovisno o
          tome treba li ispitanik izvršiti plaćanje; ili
  ------- --------------------------------------------------------------------

  ----------------------------------------------------------------------------

  ---------------------------------------------------------------------------
  \(b\)   praćenjem njihova ponašanja dokle god se njihovo ponašanje odvija
          unutar Unije.
  ------- -------------------------------------------------------------------

  ---------------------------------------------------------------------------

3.   Ova se Uredba primjenjuje na obradu osobnih podataka koju obavlja
voditelj obrade koji nema poslovni nastan u Uniji, već na mjestu gdje se
pravo države članice primjenjuje na temelju međunarodnog javnog prava.

Članak 4.

Definicije

Za potrebe ove Uredbe:

  ---------------------------------------------------------------------------
  1\.   „osobni podaci" znači svi podaci koji se odnose na pojedinca čiji je
        identitet utvrđen ili se može utvrditi („ispitanik"); pojedinac čiji
        se identitet može utvrditi jest osoba koja se može identificirati
        izravno ili neizravno, osobito uz pomoć identifikatora kao što su
        ime, identifikacijski broj, podaci o lokaciji, mrežni identifikator
        ili uz pomoć jednog ili više čimbenika svojstvenih za fizički,
        fiziološki, genetski, mentalni, ekonomski, kulturni ili socijalni
        identitet tog pojedinca;
  ----- ---------------------------------------------------------------------

  ---------------------------------------------------------------------------

  ---------------------------------------------------------------------------
  2\.   „obrada" znači svaki postupak ili skup postupaka koji se obavljaju na
        osobnim podacima ili na skupovima osobnih podataka, bilo
        automatiziranim bilo neautomatiziranim sredstvima kao što su
        prikupljanje, bilježenje, organizacija, strukturiranje, pohrana,
        prilagodba ili izmjena, pronalaženje, obavljanje uvida, uporaba,
        otkrivanje prijenosom, širenjem ili stavljanjem na raspolaganje na
        drugi način, usklađivanje ili kombiniranje, ograničavanje, brisanje
        ili uništavanje;
  ----- ---------------------------------------------------------------------

  ---------------------------------------------------------------------------

  ---------------------------------------------------------------------------
  3\.   „ograničavanje obrade" znači označivanje pohranjenih osobnih podataka
        s ciljem ograničavanja njihove obrade u budućnosti;
  ----- ---------------------------------------------------------------------

  ---------------------------------------------------------------------------

  ---------------------------------------------------------------------------
  4\.   „izrada profila" znači svaki oblik automatizirane obrade osobnih
        podataka koji se sastoji od uporabe osobnih podataka za ocjenu
        određenih osobnih aspekata povezanih s pojedincem, posebno za analizu
        ili predviđanje aspekata u vezi s radnim učinkom, ekonomskim stanjem,
        zdravljem, osobnim sklonostima, interesima, pouzdanošću, ponašanjem,
        lokacijom ili kretanjem tog pojedinca;
  ----- ---------------------------------------------------------------------

  ---------------------------------------------------------------------------

  ---------------------------------------------------------------------------
  5\.   „pseudonimizacija" znači obrada osobnih podataka na način da se
        osobni podaci više ne mogu pripisati određenom ispitaniku bez uporabe
        dodatnih informacija, pod uvjetom da se takve dodatne informacije
        drže odvojeno te da podliježu tehničkim i organizacijskim mjerama
        kako bi se osiguralo da se osobni podaci ne mogu pripisati pojedincu
        čiji je identitet utvrđen ili se može utvrditi;
  ----- ---------------------------------------------------------------------

  ---------------------------------------------------------------------------

  ---------------------------------------------------------------------------
  6\.   „sustav pohrane" znači svaki strukturirani skup osobnih podataka
        dostupnih prema posebnim kriterijima, bilo da su centralizirani,
        decentralizirani ili raspršeni na funkcionalnoj ili zemljopisnoj
        osnovi;
  ----- ---------------------------------------------------------------------

  ---------------------------------------------------------------------------

  ---------------------------------------------------------------------------
  7\.   „voditelj obrade" znači fizička ili pravna osoba, tijelo javne
        vlasti, agencija ili drugo tijelo koje samo ili zajedno s drugima
        određuje svrhe i sredstva obrade osobnih podataka; kada su svrhe i
        sredstva takve obrade utvrđeni pravom Unije ili pravom države
        članice, voditelj obrade ili posebni kriteriji za njegovo imenovanje
        mogu se predvidjeti pravom Unije ili pravom države članice;
  ----- ---------------------------------------------------------------------

  ---------------------------------------------------------------------------

  ---------------------------------------------------------------------------
  8\.   „izvršitelj obrade" znači fizička ili pravna osoba, tijelo javne
        vlasti, agencija ili drugo tijelo koje obrađuje osobne podatke u ime
        voditelja obrade;
  ----- ---------------------------------------------------------------------

  ---------------------------------------------------------------------------

  ---------------------------------------------------------------------------
  9\.   „primatelj" znači fizička ili pravna osoba, tijelo javne vlasti,
        agencija ili drugo tijelo kojem se otkrivaju osobni podaci, neovisno
        o tome je li on treća strana. Međutim, tijela javne vlasti koja mogu
        primiti osobne podatke u okviru određene istrage u skladu s pravom
        Unije ili države članice ne smatraju se primateljima; obrada tih
        podataka koju obavljaju ta tijela javne vlasti mora biti u skladu s
        primjenjivim pravilima o zaštiti podataka prema svrhama obrade;
  ----- ---------------------------------------------------------------------

  ---------------------------------------------------------------------------

  ---------------------------------------------------------------------------
  10\.   „treća strana" znači fizička ili pravna osoba, tijelo javne vlasti,
         agencija ili drugo tijelo koje nije ispitanik, voditelj obrade,
         izvršitelj obrade ni osobe koje su ovlaštene za obradu osobnih
         podataka pod izravnom nadležnošću voditelja obrade ili izvršitelja
         obrade;
  ------ --------------------------------------------------------------------

  ---------------------------------------------------------------------------

  ---------------------------------------------------------------------------
  11\.   „privola" ispitanika znači svako dobrovoljno, posebno, informirano i
         nedvosmisleno izražavanje želja ispitanika kojim on izjavom ili
         jasnom potvrdnom radnjom daje pristanak za obradu osobnih podataka
         koji se na njega odnose;
  ------ --------------------------------------------------------------------

  ---------------------------------------------------------------------------

  ---------------------------------------------------------------------------
  12\.   „povreda osobnih podataka" znači kršenje sigurnosti koje dovodi do
         slučajnog ili nezakonitog uništenja, gubitka, izmjene, neovlaštenog
         otkrivanja ili pristupa osobnim podacima koji su preneseni,
         pohranjeni ili na drugi način obrađivani;
  ------ --------------------------------------------------------------------

  ---------------------------------------------------------------------------

  ---------------------------------------------------------------------------
  13\.   „genetski podaci" znači osobni podaci koji se odnose na naslijeđena
         ili stečena genetska obilježja pojedinca koja daju jedinstvenu
         informaciju o fiziologiji ili zdravlju tog pojedinca, i koji su
         dobiveni osobito analizom biološkog uzorka dotičnog pojedinca;
  ------ --------------------------------------------------------------------

  ---------------------------------------------------------------------------

  ---------------------------------------------------------------------------
  14\.   „biometrijski podaci" znači osobni podaci dobiveni posebnom
         tehničkom obradom u vezi s fizičkim obilježjima, fiziološkim
         obilježjima ili obilježjima ponašanja pojedinca koja omogućuju ili
         potvrđuju jedinstvenu identifikaciju tog pojedinca, kao što su
         fotografije lica ili daktiloskopski podaci;
  ------ --------------------------------------------------------------------

  ---------------------------------------------------------------------------

  ---------------------------------------------------------------------------
  15\.   „podaci koji se odnose na zdravlje" znači osobni podaci povezani s
         fizičkim ili mentalnim zdravljem pojedinca, uključujući pružanje
         zdravstvenih usluga, kojima se daju informacije o njegovu
         zdravstvenom statusu;
  ------ --------------------------------------------------------------------

  ---------------------------------------------------------------------------

+------+--------------------------------------------------------------------------------+
| 16\. | „glavni poslovni nastan" znači:                                                |
|      |                                                                                |
|      |   ---------------------------------------------------------------------------- |
|      |   \(a\)   što se tiče voditelja obrade s poslovnim nastanima u više od jedne   |
|      |           države članice, mjesto njegove središnje uprave u Uniji, osim ako se |
|      |           odluke o svrhama i sredstvima obrade osobnih podataka donose u       |
|      |           drugom poslovnom nastanu voditelja obrade u Uniji te je potonji      |
|      |           poslovni nastan ovlašten provoditi takve odluke, u kojem seslučaju   |
|      |           poslovni nastan u okviru kojeg se donose takve odluke treba smatrati |
|      |           glavnim poslovnim nastanom;                                          |
|      |   ------- -------------------------------------------------------------------- |
|      |                                                                                |
|      |   ---------------------------------------------------------------------------- |
|      |                                                                                |
|      |   ---------------------------------------------------------------------------- |
|      |   \(b\)   što se tiče izvršitelja obrade s poslovnim nastanima u više od jedne |
|      |           države članice, mjesto njegove središnje uprave u Uniji, ili, ako    |
|      |           izvršitelj obradenema središnju upravu u Uniji, poslovni nastan      |
|      |           izvršitelja obrade u Uniji u kojem se odvijaju glavne aktivnosti     |
|      |           obrade u kontekstu aktivnosti poslovnog nastana izvršitelja obrade u |
|      |           mjeri u kojoj izvršitelj obrade podliježe posebnim obvezama u skladu |
|      |           s ovom Uredbom;                                                      |
|      |   ------- -------------------------------------------------------------------- |
|      |                                                                                |
|      |   ---------------------------------------------------------------------------- |
+======+================================================================================+

  ---------------------------------------------------------------------------
  17\.   „predstavnik" znači fizička ili pravna osoba s poslovnim nastanom u
         Uniji koju je voditelj obrade ili izvršitelj obrade imenovao pisanim
         putem u skladu s člankom 27., a koja predstavlja voditelja obrade
         ili izvršitelja obrade u pogledu njihovih obveza na temelju ove
         Uredbe;
  ------ --------------------------------------------------------------------

  ---------------------------------------------------------------------------

  ---------------------------------------------------------------------------
  18\.   „poduzeće" znači fizička ili pravna osoba koja se bavi gospodarskom
         djelatnošću, bez obzira na pravni oblik te djelatnosti, uključujući
         partnerstva ili udruženja koja se redovno bave gospodarskom
         djelatnošću;
  ------ --------------------------------------------------------------------

  ---------------------------------------------------------------------------

  --------------------------------------------------------------------------
  19\.   „grupa poduzetnika" znači poduzetnik u vladajućem položaju te njemu
         podređeni poduzetnici;
  ------ -------------------------------------------------------------------

  --------------------------------------------------------------------------

  ---------------------------------------------------------------------------
  20\.   „obvezujuća korporativna pravila" znači politike zaštite osobnih
         podataka kojih se voditelj obrade ili izvršitelj obrade s poslovnim
         nastanom na državnom području države članice pridržava za prijenose
         ili skupove prijenosa osobnih podataka voditelju obrade ili
         izvršitelju obrade u jednoj ili više trećih zemalja unutar grupe
         poduzetnika ili grupe poduzeća koja se bave zajedničkom gospodarskom
         djelatnošću;
  ------ --------------------------------------------------------------------

  ---------------------------------------------------------------------------

  ---------------------------------------------------------------------------
  21\.   „nadzorno tijelo" znači neovisno tijelo javne vlasti koje je
         osnovala država članica u skladu s člankom 51.;
  ------ --------------------------------------------------------------------

  ---------------------------------------------------------------------------

+------+--------------------------------------------------------------------------------+
| 22\. | „predmetno nadzorno tijelo" znači nadzorno tijelo koje je povezano s obradom   |
|      | osobnih podataka zato što:                                                     |
|      |                                                                                |
|      |   ---------------------------------------------------------------------------- |
|      |   \(a\)   voditelj obrade ili izvršitelj obrade ima poslovni nastan na         |
|      |           državnom području države članice tog nadzornog tijela;               |
|      |   ------- -------------------------------------------------------------------- |
|      |                                                                                |
|      |   ---------------------------------------------------------------------------- |
|      |                                                                                |
|      |   ---------------------------------------------------------------------------- |
|      |   \(b\)   obrada bitno utječe ili je izgledno da će bitno utjecati na          |
|      |           ispitanike koji borave u državi članici tog nadzornog tijela; ili    |
|      |   ------- -------------------------------------------------------------------- |
|      |                                                                                |
|      |   ---------------------------------------------------------------------------- |
|      |                                                                                |
|      |   -------------------------------------------------------------------------    |
|      |   \(c\)   podnesena je pritužba tom nadzornom tijelu.                          |
|      |   ------- -----------------------------------------------------------------    |
|      |                                                                                |
|      |   -------------------------------------------------------------------------    |
+======+================================================================================+

+------+--------------------------------------------------------------------------------+
| 23\. | „prekogranična obrada" znači ili:                                              |
|      |                                                                                |
|      |   ---------------------------------------------------------------------------- |
|      |   \(a\)   obrada osobnih podataka koja se odvija u Uniji u kontekstu           |
|      |           aktivnosti poslovnih nastana u više od jedne države članice          |
|      |           voditelja obrade ili izvršitelja obrade, a voditelj obrade ili       |
|      |           izvršitelj obrade ima poslovni nastan u više od jedne države         |
|      |           članice; ili                                                         |
|      |   ------- -------------------------------------------------------------------- |
|      |                                                                                |
|      |   ---------------------------------------------------------------------------- |
|      |                                                                                |
|      |   ---------------------------------------------------------------------------- |
|      |   \(b\)   obrada osobnih podataka koja se odvija u Uniji u kontekstu           |
|      |           aktivnosti jedinog poslovnog nastana voditelja obrade ili            |
|      |           izvršitelja obrade, ali koja bitno utječe ili je izgledno da će      |
|      |           bitno utjecati na ispitanike u više od jedne države članice.         |
|      |   ------- -------------------------------------------------------------------- |
|      |                                                                                |
|      |   ---------------------------------------------------------------------------- |
+======+================================================================================+

  ---------------------------------------------------------------------------
  24\.   „relevantni i obrazloženi prigovor" znači prigovor na nacrt odluke
         kao i na to je li došlo do kršenja ove Uredbe, ili je li djelovanje
         predviđeno u vezi s voditeljem obrade ili izvršiteljem obrade u
         skladu s ovom Uredbom, koji jasno pokazuje važnost rizika koje
         predstavlja nacrt odluke u pogledu temeljnih prava i sloboda
         ispitanika i, ako je primjenjivo, slobodnog protoka osobnih podataka
         unutar Unije;
  ------ --------------------------------------------------------------------

  ---------------------------------------------------------------------------

  --------------------------------------------------------------------------------------------------------------------------------
  25\.   „usluga informacijskog društva" znači usluga kako je definirana člankom 1. stavkom 1. točkom 2. Direktive 2015/1535
         Europskog parlamenta i
         Vijeća[ (^19^)](https://eur-lex.europa.eu/legal-content/HR/TXT/?uri=celex:32016R0679#ntr19-L_2016119HR.01000101-E0019);
  ------ -------------------------------------------------------------------------------------------------------------------------

  --------------------------------------------------------------------------------------------------------------------------------

  ---------------------------------------------------------------------------
  26\.   „međunarodna organizacija" znači organizacija i njezina podređena
         tijela uređena međunarodnim javnim pravom ili bilo koje drugo tijelo
         koje su sporazumom ili na osnovi sporazuma osnovale dvije ili više
         zemalja.
  ------ --------------------------------------------------------------------

  ---------------------------------------------------------------------------

### POGLAVLJE II. Načela

Članak 5.

Načela obrade osobnih podataka

1.   Osobni podaci moraju biti:

  ----------------------------------------------------------------------------
  \(a\)   zakonito, pošteno i transparentno obrađivani s obzirom na ispitanika
          („zakonitost, poštenosti transparentnost");
  ------- --------------------------------------------------------------------

  ----------------------------------------------------------------------------

  ----------------------------------------------------------------------------
  \(b\)   prikupljeni u posebne, izričite i zakonite svrhe te se dalje ne
          smiju obrađivati na način koji nije u skladu s tim svrhama; daljnja
          obrada u svrhe arhiviranja u javnom interesu, u svrhe znanstvenog
          ili povijesnog istraživanja ili u statističke svrhe, u skladu s
          člankom 89. stavkom 1. ne smatra se neusklađenom s prvotnim svrhama
          („ograničavanje svrhe");
  ------- --------------------------------------------------------------------

  ----------------------------------------------------------------------------

  ----------------------------------------------------------------------------
  \(c\)   primjereni, relevantni i ograničeni na ono što je nužno u odnosu na
          svrhe u koje se obrađuju („smanjenje količine podataka");
  ------- --------------------------------------------------------------------

  ----------------------------------------------------------------------------

  ----------------------------------------------------------------------------
  \(d\)   točni i prema potrebi ažurni; mora se poduzeti svaka razumna mjera
          radi osiguravanja da se osobni podaci koji nisu točni, uzimajući u
          obzir svrhe u koje se obrađuju, bez odlaganja izbrišu ili isprave
          („točnost");
  ------- --------------------------------------------------------------------

  ----------------------------------------------------------------------------

  ----------------------------------------------------------------------------
  \(e\)   čuvani u obliku koji omogućuje identifikaciju ispitanikâ samo
          onoliko dugo koliko je potrebno u svrhe radi kojih se osobni podaci
          obrađuju; osobni podaci mogu se pohraniti na dulja razdoblja ako će
          se osobni podaci obrađivati isključivo u svrhe arhiviranja u javnom
          interesu, u svrhe znanstvenog ili povijesnog istraživanja ili u
          statističke svrhe u skladu s člankom 89. stavkom 1., što podliježe
          provedbi primjerenih tehničkih i organizacijskih mjera propisanih
          ovom Uredbom radi zaštite prava i sloboda ispitanika („ograničenje
          pohrane");
  ------- --------------------------------------------------------------------

  ----------------------------------------------------------------------------

  ----------------------------------------------------------------------------
  \(f\)   obrađivani na način kojim se osigurava odgovarajuća sigurnost
          osobnih podataka, uključujući zaštitu od neovlaštene ili nezakonite
          obrade te od slučajnog gubitka, uništenja ili oštećenja primjenom
          odgovarajućih tehničkih ili organizacijskih mjera („cjelovitost i
          povjerljivost");
  ------- --------------------------------------------------------------------

  ----------------------------------------------------------------------------

2.   Voditelj obrade odgovoran je za usklađenost sa stavkom 1. te je
mora biti u mogućnosti dokazati („pouzdanost").

Članak 6.

Zakonitost obrade

1.   Obrada je zakonita samo ako i u onoj mjeri u kojoj je ispunjeno
najmanje jedno od sljedećega:

  ---------------------------------------------------------------------------
  \(a\)   ispitanik je dao privolu za obradu svojih osobnih podataka u jednu
          ili više posebnih svrha;
  ------- -------------------------------------------------------------------

  ---------------------------------------------------------------------------

  ----------------------------------------------------------------------------
  \(b\)   obrada je nužna za izvršavanje ugovora u kojem je ispitanik stranka
          ili kako bi se poduzele radnje na zahtjev ispitanika prije sklapanja
          ugovora;
  ------- --------------------------------------------------------------------

  ----------------------------------------------------------------------------

  --------------------------------------------------------------------------
  \(c\)   obrada je nužna radi poštovanja pravnih obveza voditelja obrade;
  ------- ------------------------------------------------------------------

  --------------------------------------------------------------------------

  ---------------------------------------------------------------------------
  \(d\)   obrada je nužna kako bi se zaštitili ključni interesi ispitanika
          ili druge fizičke osobe;
  ------- -------------------------------------------------------------------

  ---------------------------------------------------------------------------

  ----------------------------------------------------------------------------
  \(e\)   obrada je nužna za izvršavanje zadaće od javnog interesa ili pri
          izvršavanju službene ovlasti voditelja obrade;
  ------- --------------------------------------------------------------------

  ----------------------------------------------------------------------------

  ----------------------------------------------------------------------------
  \(f\)   obrada je nužna za potrebe legitimnih interesa voditelja obrade ili
          treće strane, osim kada su od tih interesa jači interesi ili
          temeljna prava i slobode ispitanika koji zahtijevaju zaštitu osobnih
          podataka, osobito ako je ispitanik dijete.
  ------- --------------------------------------------------------------------

  ----------------------------------------------------------------------------

Točka (f) prvog podstavka ne odnosi se na obradu koju provode tijela
javne vlasti pri izvršavanju svojih zadaća.

2.   Države članice mogu zadržati ili uvesti posebne odredbe kako bi se
primjena pravila ove Uredbe s obzirom na obradu prilagodila radi
usklađivanja sa stavkom 1. točkama (c) i (e) tako da se preciznije
odrede posebni uvjeti za obradu te druge mjere za osiguravanje zakonite
i poštene obrade, među ostalim za druge posebne situacije obrade kako je
predviđeno u poglavlju IX.

3.   Pravna osnova za obradu iz stavka 1. točaka (c) i (e) utvrđuje se
u:

  -----------------------------------------------------------------------
  \(a\)          pravu Unije; ili
  -------------- --------------------------------------------------------

  -----------------------------------------------------------------------

  -------------------------------------------------------------------------
  \(b\)   pravu države članice kojem voditelj obrade podliježe.
  ------- -----------------------------------------------------------------

  -------------------------------------------------------------------------

Svrha obrade određuje se tom pravnom osnovom ili, u pogledu obrade iz
stavka 1. točke (e), mora biti nužna za izvršavanje zadaće od javnog
interesa ili izvršavanje službene ovlasti voditelja obrade. Ta pravna
osnova može sadržavati posebne odredbe kako bi se prilagodila primjena
pravila ove Uredbe, među ostalim opće uvjete kojima se uređuje
zakonitost obrade od strane voditelja obrade, vrste podataka koji su
predmet obrade, dotične ispitanike, subjekte kojima se osobni podaci
mogu otkriti i svrhe u koje se podaci mogu otkriti, ograničavanje svrhe,
razdoblje pohrane te aktivnosti obrade i postupke obrade, uključujući
mjere za osiguravanje zakonite i poštene obrade, kao i za druge posebne
situacije obrade kako je navedeno u poglavlju IX. Pravom Unije ili
pravom države članice mora se ostvariti cilj od javnog interesa te ono
mora biti razmjerno zakonitom cilju koji se želi postići.

4.   Ako se obrada u svrhu koja je različita od svrhe u koju su podaci
prikupljeni ne temelji na privoli ispitanika ili na pravu Unije ili
pravu države članice koje predstavlja nužnu i razmjernu mjeru u
demokratskom društvu za zaštitu ciljeva iz članka 23. stavka 1.,
voditelj obrade, s ciljem utvrđivanja je li obrada u drugu svrhu u
skladu sa svrhom u koju su osobni podaci prvotno prikupljeni, uzima u
obzir, među ostalim:

  ----------------------------------------------------------------------------
  \(a\)   svaku vezu između svrha prikupljanja osobnih podataka i svrha
          namjeravanog nastavka obrade;
  ------- --------------------------------------------------------------------

  ----------------------------------------------------------------------------

  ----------------------------------------------------------------------------
  \(b\)   kontekst u kojem su prikupljeni osobni podaci, posebno u pogledu
          odnosa između ispitanikâ i voditelja obrade;
  ------- --------------------------------------------------------------------

  ----------------------------------------------------------------------------

  ----------------------------------------------------------------------------
  \(c\)   prirodu osobnih podataka, osobito činjenicu obrađuju li se posebne
          kategorije osobnih podataka u skladu s člankom 9. ili osobni podaci
          koji se odnose na kaznene osude i kažnjiva djela u skladu s
          člankom 10.;
  ------- --------------------------------------------------------------------

  ----------------------------------------------------------------------------

  --------------------------------------------------------------------------
  \(d\)   moguće posljedice namjeravanog nastavka obrade za ispitanike;
  ------- ------------------------------------------------------------------

  --------------------------------------------------------------------------

  ----------------------------------------------------------------------------
  \(e\)   postojanje odgovarajućih zaštitnih mjera, koje mogu uključivati
          enkripciju ili pseudonimizaciju.
  ------- --------------------------------------------------------------------

  ----------------------------------------------------------------------------

Članak 7.

Uvjeti privole

1.   Kada se obrada temelji na privoli, voditelj obrade mora moći
dokazati da je ispitanik dao privolu za obradu svojih osobnih podataka.

2.   Ako ispitanik da privolu u vidu pisane izjave koja se odnosi i na
druga pitanja, zahtjev za privolu mora biti predočen na način da ga se
može jasno razlučiti od drugih pitanja, u razumljivom i lako dostupnom
obliku uz uporabu jasnog i jednostavnog jezika. Svaki dio takve izjave
koji predstavlja kršenje ove Uredbe nije obvezujući.

3.   Ispitanik ima pravo u svakom trenutku povući svoju privolu.
Povlačenje privole ne utječe na zakonitost obrade na temelju privole
prije njezina povlačenja. Prije davanja privole, ispitanika se o tome
obavješćuje. Povlačenje privole mora biti jednako jednostavno kao i
njezino davanje.

4.   Kada se procjenjuje je li privola bila dobrovoljna, u najvećoj
mogućoj mjeri uzima se u obzir je li, među ostalim, izvršenje ugovora,
uključujući pružanje usluge, uvjetovano privolom za obradu osobnih
podataka koja nije nužna za izvršenje tog ugovora.

Članak 8.

Uvjeti koji se primjenjuju na privolu djeteta u odnosu na usluge
informacijskog društva

1.   Kada se primjenjuje članak 6. stavak 1. točka (a), u pogledu
nuđenja usluga informacijskog društva izravno djetetu, obrada osobnih
podataka djeteta zakonita je ako dijete ima najmanje 16 godina. Ako je
dijete ispod dobne granice od 16 godina takva je obrada zakonita samo
ako i u mjeri u kojoj je privolu dao ili odobrio nositelj roditeljske
odgovornosti nad djetetom.

Države članice mogu u te svrhe zakonom predvidjeti nižu dobnu granicu,
pod uvjetom da takva niža dobna granica nije niža od 13 godina.

2.   Voditelj obrade mora uložiti razumne napore u provjeru je li
privolu u takvim slučajevima dao ili odobrio nositelj roditeljske
odgovornosti nad djetetom, uzimajući u obzir dostupnu tehnologiju.

3.   Stavak 1. ne utječe na opće ugovorno pravo država članica kao što
su pravila o valjanosti, sklapanju ili učinku ugovora kada je riječ o
djetetu.

Članak 9.

Obrada posebnih kategorija osobnih podataka

1.   Zabranjuje se obrada osobnih podataka koji otkrivaju rasno ili
etničko podrijetlo, politička mišljenja, vjerska ili filozofska
uvjerenja ili članstvo u sindikatu te obrada genetskih podataka,
biometrijskih podataka u svrhu jedinstvene identifikacije pojedinca,
podataka koji se odnose na zdravlje ili podataka o spolnom životu ili
seksualnoj orijentaciji pojedinca.

2.   Stavak 1. ne primjenjuje se ako je ispunjen jedno od sljedećeg:

  ----------------------------------------------------------------------------
  \(a\)   ispitanik je dao izričitu privolu za obradu tih osobnih podataka za
          jednu ili više određenih svrha, osim ako se pravom Unije ili pravom
          države članice propisuje da ispitanik ne može ukinuti zabranu iz
          stavka 1.;
  ------- --------------------------------------------------------------------

  ----------------------------------------------------------------------------

  ----------------------------------------------------------------------------
  \(b\)   obrada je nužna za potrebe izvršavanja obveza i ostvarivanja
          posebnih prava voditelja obrade ili ispitanika u području radnog
          prava i prava o socijalnoj sigurnosti te socijalnoj zaštiti u mjeri
          u kojoj je to odobreno u okviru prava Unije ili prava države članice
          ili kolektivnog ugovora u skladu s pravom države članice koje
          propisuje odgovarajuće zaštitne mjere za temeljna prava i interese
          ispitanika;
  ------- --------------------------------------------------------------------

  ----------------------------------------------------------------------------

  ----------------------------------------------------------------------------
  \(c\)   obrada je nužna za zaštitu životno važnih interesa ispitanika ili
          drugog pojedinca ako ispitanik fizički ili pravno nije u mogućnosti
          dati privolu;
  ------- --------------------------------------------------------------------

  ----------------------------------------------------------------------------

  ----------------------------------------------------------------------------
  \(d\)   obrada se provodi u sklopu legitimnih aktivnosti s odgovarajućim
          zaštitnim mjerama zaklade, udruženja ili drugog neprofitnog tijela s
          političkim, filozofskim, vjerskim ili sindikalnim ciljem te pod
          uvjetom da se obrada odnosi samo na članove ili bivše članove tijela
          ili na osobe koje imaju redovan kontakt s njom u vezi s njezinim
          svrhama i da osobni podaci nisu priopćeni nikome izvan tog tijela
          bez privole ispitanika;
  ------- --------------------------------------------------------------------

  ----------------------------------------------------------------------------

  ---------------------------------------------------------------------------
  \(e\)   obrada se odnosi na osobne podatke za koje je očito da ih je
          objavio ispitanik;
  ------- -------------------------------------------------------------------

  ---------------------------------------------------------------------------

  ----------------------------------------------------------------------------
  \(f\)   obrada je nužna za uspostavu, ostvarivanje ili obranu pravnih
          zahtjeva ili kad god sudovi djeluju u sudbenom svojstvu;
  ------- --------------------------------------------------------------------

  ----------------------------------------------------------------------------

  ----------------------------------------------------------------------------
  \(g\)   obrada je nužna za potrebe značajnog javnog interesa na temelju
          prava Unije ili prava države članice koje je razmjerno željenom
          cilju te kojim se poštuje bit prava na zaštitu podataka i
          osiguravaju prikladne i posebne mjere za zaštitu temeljnih prava i
          interesa ispitanika;
  ------- --------------------------------------------------------------------

  ----------------------------------------------------------------------------

  ----------------------------------------------------------------------------
  \(h\)   obrada je nužna u svrhu preventivne medicine ili medicine rada radi
          procjene radne sposobnosti zaposlenika, medicinske dijagnoze,
          pružanja zdravstvene ili socijalne skrbi ili tretmana ili
          upravljanja zdravstvenim ili socijalnim sustavima i uslugama na
          temelju prava Unije ili prava države članice ili u skladu s ugovorom
          sa zdravstvenim radnikom te u skladu s uvjetima i zaštitnim mjerama
          iz stavka 3.;
  ------- --------------------------------------------------------------------

  ----------------------------------------------------------------------------

  ----------------------------------------------------------------------------
  \(i\)   obrada je nužna u svrhu javnog interesa u području javnog zdravlja
          kao što je zaštita od ozbiljnih prekograničnih prijetnji zdravlju
          ili osiguravanje visokih standarda kvalitete i sigurnosti
          zdravstvene skrbi te lijekova i medicinskih proizvoda, na temelju
          prava Unije ili prava države članice kojim se propisuju odgovarajuće
          i posebne mjere za zaštitu prava i sloboda ispitanika, posebno
          čuvanje profesionalne tajne;
  ------- --------------------------------------------------------------------

  ----------------------------------------------------------------------------

  ----------------------------------------------------------------------------
  \(j\)   obrada je nužna u svrhe arhiviranja u javnom interesu, u svrhe
          znanstvenog ili povijesnog istraživanja ili u statističke svrhe u
          skladu s člankom 89. stavkom 1. na temelju prava Unije ili prava
          države članice koje je razmjerno cilju koji se nastoji postići te
          kojim se poštuje bit prava na zaštitu podataka i osiguravaju
          prikladne i posebne mjere za zaštitu temeljnih prava i interesa
          ispitanika.
  ------- --------------------------------------------------------------------

  ----------------------------------------------------------------------------

3.   Osobni podaci iz stavka 1. mogu se obrađivati u svrhe navedene u
stavku 2. točki (h) kada te podatke obrađuje stručno tijelo ili se
podaci obrađuju pod odgovornošću stručnog tijela koje podliježe obvezi
čuvanja poslovne tajne sukladno pravu Unije ili pravu države članice ili
pravilima koja su odredila nadležna nacionalna tijela ili druga osoba
koja također podliježe obvezi čuvanja tajne sukladno pravu Unije ili
pravu države članice ili pravilima koja su utvrdila nadležna nacionalna
tijela.

4.   Države članice mogu zadržati ili uvesti dodatne uvjete, uključujući
ograničenja s obzirom na obradu genetskih podataka, biometrijskih
podataka ili podataka koji se odnose na zdravlje.

Članak 10.

Obrada osobnih podataka koji se odnose na kaznene osude i kažnjiva djela

Obrada osobnih podataka koji se odnose na kaznene osude i kažnjiva djela
ili povezane mjere sigurnosti na temelju članka 6. stavka 1. provodi se
samo pod nadzorom službenog tijela ili kada je obrada odobrena pravom
Unije ili pravom države članice kojim se propisuju odgovarajuće zaštitne
mjere za prava i slobode ispitanikâ. Svaki sveobuhvatni registar
kaznenih osuda vodi se samo pod nadzorom službenog tijela vlasti.

Članak 11.

Obrada koja ne zahtijeva identifikaciju

1.   Ako se u svrhe u koje voditelj obrade obrađuje osobne podatke ne
zahtijeva ili više ne zahtijeva da voditelj obrade identificira
ispitanika, voditelj obrade nije obvezan zadržavati, stjecati ili
obrađivati dodatne informacije radi identificiranja ispitanika samo u
svrhu poštovanja ove Uredbe.

2.   Ako u slučajevima iz stavka 1.ovog članka voditelj obrade može
dokazati da nije u mogućnosti identificirati ispitanika, voditelj obrade
o tome na odgovarajući način obavješćuje ispitanika, ako je to moguće. U
takvim slučajevima ne primjenjuju se članci od 15. do 20., osim ako
ispitanik u svrhu ostvarivanja svojih prava iz tih članaka pruži dodatne
informacije koje omogućuju njegovu identifikaciju.

### POGLAVLJE III. Prava ispitanika

#### Odjeljak 1. Transparentnost i modaliteti

Članak 12.

Transparentne informacije, komunikacija i modaliteti za ostvarivanje
prava ispitanika

1.   Voditelj obrade poduzima odgovarajuće mjere kako bi se ispitaniku
pružile sve informacije iz članaka 13. i 14. i sve komunikacije iz
članaka od 15. do 22. i članka 34. u vezi s obradom u sažetom,
transparentnom, razumljivom i lako dostupnom obliku, uz uporabu jasnog i
jednostavnog jezika, osobito za svaku informaciju koja je posebno
namijenjena djetetu. Informacije se pružaju u pisanom obliku ili drugim
sredstvima, među ostalim, ako je prikladno, elektroničkim putem. Ako to
zatraži ispitanik, informacije se mogu pružiti usmenim putem, pod
uvjetom da je drugim sredstvima utvrđen identitet ispitanika.

2.   Voditelj obrade olakšava ostvarivanje prava ispitanika iz članaka
od 15. do 22. U slučajevima iz članka 11. stavka 1. voditelj obrade ne
smije odbiti postupiti po zahtjevu ispitanika u svrhu ostvarivanja
njegovih prava iz članaka od 15. do 22., osim ako voditelj obrade dokaže
da nije u mogućnosti utvrditi identitet ispitanika.

3.   Voditelj obrade ispitaniku na zahtjev pruža informacije o poduzetim
radnjama iz članaka od 15. do 22. bez nepotrebnog odgađanja i u svakom
slučaju u roku od mjesec dana od zaprimanja zahtjeva. Taj se rok može
prema potrebi produljiti za dodatna dva mjeseca, uzimajući u obzir
složenost i broj zahtjevâ. Voditelj obrade obavješćuje ispitanika o
svakom takvom produljenju u roku od mjesec dana od zaprimanja zahtjeva,
zajedno s razlozima odgađanja. Ako ispitanik podnese zahtjev
elektroničkim putem, informacije se pružaju elektroničkim putem ako je
to moguće, osim ako ispitanik zatraži drugačije.

4.   Ako voditelj obrade ne postupi po zahtjevu ispitanika, voditelj
obrade bez odgađanja i najkasnije jedan mjesec od primitka zahtjeva
izvješćuje ispitanika o razlozima zbog kojih nije postupio i o
mogućnosti podnošenja pritužbe nadzornom tijelu i traženja pravnog
lijeka.

5.   Informacije pružene u skladu s člancima 13. i 14. i sva
komunikacija i djelovanja iz članaka od 15. do 22. i članka 34. pružaju
se bez naknade. Ako su zahtjevi ispitanika očito neutemeljeni ili
pretjerani, osobito zbog njihova učestalog ponavljanja, voditelj obrade
može:

  ----------------------------------------------------------------------------
  \(a\)   naplatiti razumnu naknadu uzimajući u obzir administrativne troškove
          pružanja informacija ili obavijesti ili postupanje po zahtjevu; ili
  ------- --------------------------------------------------------------------

  ----------------------------------------------------------------------------

  -----------------------------------------------------------------------
  \(b\)    odbiti postupiti po zahtjevu.
  -------- --------------------------------------------------------------

  -----------------------------------------------------------------------

Teret dokaza očigledne neutemeljenosti ili pretjeranosti zahtjeva jest
na voditelju obrade.

6.   Ne dovodeći u pitanje članak 11., ako voditelj obrade ima opravdane
sumnje u pogledu identiteta pojedinca koji podnosi zahtjev iz članaka od
15. do 21., voditelj obrade može tražiti pružanje dodatnih informacija
neophodnih za potvrđivanje identiteta ispitanika.

7.   Informacije koje treba pružiti ispitanicima u skladu s člancima 13.
i 14. mogu se pružiti u kombinaciji sa standardiziranim ikonama kako bi
se na lako vidljiv, razumljiv i jasno čitljiv način pružio smislen
pregled namjeravane obrade. Ako su ikone prikazane elektroničkim putem,
one moraju biti strojno čitljive.

8.   Komisija je ovlaštena donositi delegirane akte u skladu s
člankom 92. u svrhu određivanja informacija koje se prikazuju ikonama te
postupaka za utvrđivanje standardiziranih ikona.

#### Odjeljak 2. Informacije i pristup osobnim podacima

Članak 13.

Informacije koje treba dostaviti ako se osobni podaci prikupljaju od
ispitanika

1.   Ako su osobni podaci koji se odnose na ispitanika prikupljeni od
ispitanika, voditelj obrade u trenutku prikupljanja osobnih podataka
ispitaniku pruža sve sljedeće informacije:

  ----------------------------------------------------------------------------
  \(a\)   identitet i kontaktne podatke voditelja obrade i, ako je
          primjenjivo, predstavnika voditelja obrade;
  ------- --------------------------------------------------------------------

  ----------------------------------------------------------------------------

  --------------------------------------------------------------------------
  \(b\)   kontaktne podatke službenika za zaštitu podataka, ako je
          primjenjivo;
  ------- ------------------------------------------------------------------

  --------------------------------------------------------------------------

  ---------------------------------------------------------------------------
  \(c\)   svrhe obrade radi kojih se upotrebljavaju osobni podaci kao i
          pravnu osnovu za obradu;
  ------- -------------------------------------------------------------------

  ---------------------------------------------------------------------------

  ----------------------------------------------------------------------------
  \(d\)   ako se obrada temelji na članku 6. stavku 1. točki (f), legitimne
          interese voditelja obrade ili treće strane;
  ------- --------------------------------------------------------------------

  ----------------------------------------------------------------------------

  --------------------------------------------------------------------------
  \(e\)   primatelje ili kategorije primatelja osobnih podataka, ako ih ima;
          i
  ------- ------------------------------------------------------------------

  --------------------------------------------------------------------------

  ----------------------------------------------------------------------------
  \(f\)   ako je primjenjivo, činjenicu da voditelja obrade namjerava osobne
          podatke prenijeti trećoj zemlji ili međunarodnoj organizaciji te
          postojanje ili nepostojanje odluke Komisije o primjerenosti, ili u
          slučaju prijenosâ iz članaka 46. ili 47. ili članka 49. stavka 1.
          drugog podstavka upućivanje na prikladne ili odgovarajuće zaštitne
          mjere i načine pribavljanja njihove kopije ili mjesta na kojem su
          stavljene na raspolaganje.
  ------- --------------------------------------------------------------------

  ----------------------------------------------------------------------------

2.   Osim informacija iz stavka 1., voditelj obrade u trenutku kada se
osobni podaci prikupljaju pruža ispitaniku sljedeće dodatne informacije
potrebne kako bi se osigurala poštena i transparentna obrada:

  ----------------------------------------------------------------------------
  \(a\)   razdoblje u kojem će osobni podaci biti pohranjeni ili, ako to nije
          moguće, kriterije kojima se utvrdilo to razdoblje;
  ------- --------------------------------------------------------------------

  ----------------------------------------------------------------------------

  ----------------------------------------------------------------------------
  \(b\)   postojanje prava da se od voditelja obrade zatraži pristup osobnim
          podacima i ispravak ili brisanje osobnih podataka ili ograničavanje
          obrade koji se odnose na ispitanika ili prava na ulaganje prigovora
          na obradu takvih te prava na prenosivost podataka;
  ------- --------------------------------------------------------------------

  ----------------------------------------------------------------------------

  ----------------------------------------------------------------------------
  \(c\)   ako se obrada temelji na članku 6. stavku 1. točki (a) ili članku 9.
          stavku 2. točki (a), postojanje prava da se u bilo kojem trenutku
          povuče privolu, a da to ne utječe na zakonitost obrade koja se
          temeljila na privoli prije nego što je ona povučena;
  ------- --------------------------------------------------------------------

  ----------------------------------------------------------------------------

  -------------------------------------------------------------------------
  \(d\)   pravo na podnošenje prigovora nadzornom tijelu;
  ------- -----------------------------------------------------------------

  -------------------------------------------------------------------------

  ----------------------------------------------------------------------------
  \(e\)   informaciju o tome je li pružanje osobnih podataka zakonska ili
          ugovorna obveza ili uvjet nužan za sklapanje ugovora te ima li
          ispitanik obvezu pružanja osobnih podataka i koje su moguće
          posljedice ako se takvi podaci ne pruže;
  ------- --------------------------------------------------------------------

  ----------------------------------------------------------------------------

  ----------------------------------------------------------------------------
  \(f\)   postojanje automatiziranog donošenja odluka, što uključuje izradu
          profila iz članka 22. stavaka 1. i 4. te, barem u tim slučajevima,
          smislene informacije o tome o kojoj je logici riječ, kao i važnost i
          predviđene posljedice takve obrade za ispitanika.
  ------- --------------------------------------------------------------------

  ----------------------------------------------------------------------------

3.   Ako voditelj obrade namjerava dodatno obrađivati osobne podatke u
svrhu koja je različita od one za koju su osobni podaci prikupljeni,
voditelj obrade prije te dodatne obrade ispitaniku pruža informacije o
toj drugoj svrsi te sve druge relevantne informacije iz stavka 2.

4.   Stavci 1., 2. i 3. ne primjenjuju se ako i u onoj mjeri u kojoj
ispitanik već raspolaže informacijama.

Članak 14.

Informacije koje se trebaju pružiti ako osobni podaci nisu dobiveni od
ispitanika

1.   Ako osobni podaci nisu dobiveni od ispitanika, voditelj obrade
ispitaniku pruža sljedeće informacije:

  ----------------------------------------------------------------------------
  \(a\)   identitet i kontaktne podatke voditelja obrade i predstavnika
          voditelja obrade, ako je primjenjivo;
  ------- --------------------------------------------------------------------

  ----------------------------------------------------------------------------

  --------------------------------------------------------------------------
  \(b\)   kontaktne podatke službenika za zaštitu podataka, ako je
          primjenjivo;
  ------- ------------------------------------------------------------------

  --------------------------------------------------------------------------

  ---------------------------------------------------------------------------
  \(c\)   svrhe obrade kojoj su namijenjeni osobni podaci kao i pravnu osnovu
          za obradu;
  ------- -------------------------------------------------------------------

  ---------------------------------------------------------------------------

  -------------------------------------------------------------------------
  \(d\)   kategorije osobnih podataka o kojima je riječ;
  ------- -----------------------------------------------------------------

  -------------------------------------------------------------------------

  ---------------------------------------------------------------------------
  \(e\)   primatelje ili kategorije primatelja osobnih podataka, prema
          potrebi;
  ------- -------------------------------------------------------------------

  ---------------------------------------------------------------------------

  ----------------------------------------------------------------------------
  \(f\)   ako je primjenjivo, namjeru voditelja obrade da osobne podatke
          prenese primatelju u trećoj zemlji ili međunarodnoj organizaciji te
          postojanje ili nepostojanje odluke Komisije o primjerenosti, ili u
          slučaju prijenosâ iz članka 46. ili 47., ili članka 49. stavka 1.
          drugog podstavka upućivanje na prikladne ili odgovarajuće zaštitne
          mjere i načine pribavljanja njihove kopije ili mjesta na kojem su
          stavljene na raspolaganje;
  ------- --------------------------------------------------------------------

  ----------------------------------------------------------------------------

2.   Osim informacija iz stavka 1. voditelj obrade ispitaniku pruža
sljedeće informacije neophodne za osiguravanje poštene i transparentne
obrade s obzirom na ispitanika:

  ----------------------------------------------------------------------------
  \(a\)   razdoblje u kojem će se osobni podaci pohranjivati ili, ako to nije
          moguće, kriterije kojima se utvrdilo to razdoblje;
  ------- --------------------------------------------------------------------

  ----------------------------------------------------------------------------

  ----------------------------------------------------------------------------
  \(b\)   ako se obrada temelji na članku 6. stavku 1. točki (f), legitimne
          interese voditelja obrade ili treće strane;
  ------- --------------------------------------------------------------------

  ----------------------------------------------------------------------------

  ----------------------------------------------------------------------------
  \(c\)   postojanje prava da se od voditelja obrade zatraži pristup osobnim
          podacima i ispravak ili brisanje osobnih podataka ili ograničavanje
          obrade koji se odnose na ispitanika i prava na ulaganje prigovora na
          obradu te prava na prenosivost podataka;
  ------- --------------------------------------------------------------------

  ----------------------------------------------------------------------------

  ----------------------------------------------------------------------------
  \(d\)   ako se obrada temelji na članku 6. stavku 1. točki (a) ili članku 9.
          stavku 2. točki (a), postojanje prava da se u bilo kojem trenutku
          povuče privolu, a da to ne utječe na zakonitost obrade koja se
          temeljila na privoli prije nego što je ona povučena;
  ------- --------------------------------------------------------------------

  ----------------------------------------------------------------------------

  -------------------------------------------------------------------------
  \(e\)   pravo na podnošenje prigovora nadzornom tijelu;
  ------- -----------------------------------------------------------------

  -------------------------------------------------------------------------

  ---------------------------------------------------------------------------
  \(f\)   izvor osobnih podataka i, prema potrebi, dolaze li iz javno
          dostupnih izvora;
  ------- -------------------------------------------------------------------

  ---------------------------------------------------------------------------

  ----------------------------------------------------------------------------
  \(g\)   postojanje automatiziranog donošenja odluka, što uključuje izradu
          profila iz članka 22. stavaka 1. i 4. te, barem u tim slučajevima,
          smislene informacije o tome o kojoj je logici riječ, kao i važnost i
          predviđene posljedice takve obrade za ispitanika.
  ------- --------------------------------------------------------------------

  ----------------------------------------------------------------------------

3.   Voditelj obrade pruža informacije iz stavaka 1. i 2.:

  ----------------------------------------------------------------------------
  \(a\)   unutar razumnog roka nakon dobivanja osobnih podataka, a najkasnije
          u roku od jednog mjeseca, uzimajući u obzir posebne okolnosti obrade
          osobnih podataka;
  ------- --------------------------------------------------------------------

  ----------------------------------------------------------------------------

  ----------------------------------------------------------------------------
  \(b\)   ako se osobni podaci trebaju upotrebljavati za komunikaciju s
          ispitanikom, najkasnije u trenutku prve komunikacije ostvarene s tim
          ispitanikom; ili
  ------- --------------------------------------------------------------------

  ----------------------------------------------------------------------------

  ----------------------------------------------------------------------------
  \(c\)   ako je predviđeno otkrivanje podataka drugom primatelju, najkasnije
          u trenutku kada su osobni podaci prvi put otkriveni.
  ------- --------------------------------------------------------------------

  ----------------------------------------------------------------------------

4.   Ako voditelj obrade namjerava dodatno obrađivati osobne podatke u
svrhu koja je različita od one za koju su osobni podaci dobiveni,
voditelj obrade prije te dodatne obrade ispitaniku pruža informacije o
toj drugoj svrsi te sve druge relevantne informacije iz stavka 2.

5.   Stavci od 1. do 4. ne primjenjuju se ako i u mjeri u kojoj:

  -----------------------------------------------------------------------
  \(a\)   ispitanik već posjeduje informacije;
  ------- ---------------------------------------------------------------

  -----------------------------------------------------------------------

  ----------------------------------------------------------------------------
  \(b\)   pružanje takvih informacija nemoguće je ili bi zahtijevalo
          nerazmjerne napore; posebno za obrade u svrhe arhiviranja u javnom
          interesu, u svrhe znanstvenog ili povijesnog istraživanja ili u
          statističke svrhe, podložno uvjetima i zaštitnim mjerama iz
          članka 89. stavka 1. ili u mjeri u kojoj je vjerojatno da se obvezom
          iz stavka 1. ovog članka može onemogućiti ili ozbiljno ugroziti
          postizanje ciljeva te obrade. U takvim slučajevima voditelj obrade
          poduzima odgovarajuće mjere zaštite prava i sloboda te legitimnih
          interesa ispitanikâ, među ostalim stavljanjem informacija na
          raspolaganje javnosti;
  ------- --------------------------------------------------------------------

  ----------------------------------------------------------------------------

  ----------------------------------------------------------------------------
  \(c\)   dobivanje ili otkrivanje podataka izrijekom je propisano pravom
          Unije ili pravom države članice kojem podliježe voditelj obrade, a
          koje predviđa odgovarajuće mjere zaštite legitimnih interesa
          ispitanika; ili
  ------- --------------------------------------------------------------------

  ----------------------------------------------------------------------------

  ----------------------------------------------------------------------------
  \(d\)   ako osobni podaci moraju ostati povjerljivi u skladu s obvezom
          čuvanja profesionalne tajne koju uređuje pravo Unije ili pravo
          države članice, uključujući obvezu čuvanja tajne koja se navodi u
          statutu.
  ------- --------------------------------------------------------------------

  ----------------------------------------------------------------------------

Članak 15.

Pravo ispitanika na pristup

1.   Ispitanik ima pravo dobiti od voditelja obrade potvrdu obrađuju li
se osobni podaci koji se odnose na njega te ako se takvi osobni podaci
obrađuju, pristup osobnim podacima i sljedećim informacijama:

  -----------------------------------------------------------------------
  \(a\)           svrsi obrade;
  --------------- -------------------------------------------------------

  -----------------------------------------------------------------------

  -------------------------------------------------------------------------
  \(b\)   kategorijama osobnih podataka o kojima je riječ;
  ------- -----------------------------------------------------------------

  -------------------------------------------------------------------------

  ----------------------------------------------------------------------------
  \(c\)   primateljima ili kategorijama primatelja kojima su osobni podaci
          otkriveni ili će im biti otkriveni, osobito primateljima u trećim
          zemljama ili međunarodnim organizacijama;
  ------- --------------------------------------------------------------------

  ----------------------------------------------------------------------------

  ----------------------------------------------------------------------------
  \(d\)   ako je to moguće, predviđenom razdoblju u kojem će osobni podaci
          biti pohranjeni ili, ako to nije moguće, kriterijima korištenima za
          utvrđivanje tog razdoblja;
  ------- --------------------------------------------------------------------

  ----------------------------------------------------------------------------

  ----------------------------------------------------------------------------
  \(e\)   postojanju prava da se od voditelja obrade zatraži ispravak ili
          brisanje osobnih podataka ili ograničavanje obrade osobnih podataka
          koji se odnose na ispitanika ili prava na prigovor na takvu obradu
  ------- --------------------------------------------------------------------

  ----------------------------------------------------------------------------

  -------------------------------------------------------------------------
  \(f\)   pravu na podnošenje pritužbe nadzornom tijelu;
  ------- -----------------------------------------------------------------

  -------------------------------------------------------------------------

  ----------------------------------------------------------------------------
  \(g\)   ako se osobni podaci ne prikupljaju od ispitanika, svakoj dostupnoj
          informaciji o njihovu izvoru;
  ------- --------------------------------------------------------------------

  ----------------------------------------------------------------------------

  ----------------------------------------------------------------------------
  \(h\)   postojanju automatiziranog donošenja odluka, što uključuje izradu
          profila iz članka 22. stavaka 1. i 4. te, barem u tim slučajevima,
          smislenim informacijama o tome o kojoj je logici riječ, kao i
          važnosti i predviđenim posljedicama takve obrade za ispitanika.
  ------- --------------------------------------------------------------------

  ----------------------------------------------------------------------------

2.   Ako se osobni podaci prenose u treću zemlju ili međunarodnu
organizaciju, ispitanik ima pravo biti informiran o odgovarajućim
zaštitnim mjerama u skladu s člankom 46. koje se odnose na prijenos.

3.   Voditelj obrade osigurava kopiju osobnih podataka koji se obrađuju.
Za sve dodatne kopije koje zatraži ispitanik voditelj obrade može
naplatiti razumnu naknadu na temelju administrativnih troškova. Ako
ispitanik podnese zahtjev elektroničkim putem te osim ako ispitanik
zatraži drukčije, informacije se pružaju u uobičajenom elektroničkom
obliku.

4.   Pravo na dobivanje kopije iz stavka 3. ne smije negativno utjecati
na prava i slobode drugih.

#### Odjeljak 3. Ispravak i brisanje

Članak 16.

Pravo na ispravak

Ispitanik ima pravo bez nepotrebnog odgađanja ishoditi od voditelja
obrade ispravak netočnih osobnih podataka koji se na njega odnose.
Uzimajući u obzir svrhe obrade, ispitanik ima pravo dopuniti nepotpune
osobne podatke, među ostalim i davanjem dodatne izjave.

Članak 17.

Pravo na brisanje („pravo na zaborav")

1.   Ispitanik ima pravo od voditelja obrade ishoditi brisanje osobnih
podataka koji se na njega odnose bez nepotrebnog odgađanja te voditelj
obrade ima obvezu obrisati osobne podatke bez nepotrebnog odgađanja ako
je ispunjen jedan od sljedećih uvjeta:

  ----------------------------------------------------------------------------
  \(a\)   osobni podaci više nisu nužni u odnosu na svrhe za koje su
          prikupljeni ili na drugi način obrađeni;
  ------- --------------------------------------------------------------------

  ----------------------------------------------------------------------------

  ----------------------------------------------------------------------------
  \(b\)   ispitanik povuče privolu na kojoj se obrada temelji u skladu s
          člankom 6. stavkom 1. točkom (a) ili člankom 9. stavkom 2.
          točkom (a) i ako ne postoji druga pravna osnova za obradu;
  ------- --------------------------------------------------------------------

  ----------------------------------------------------------------------------

  ----------------------------------------------------------------------------
  \(c\)   ispitanik uloži prigovor na obradu u skladu s člankom 21. stavkom 1.
          te ne postoje jači legitimni razlozi za obradu, ili ispitanik uloži
          prigovor na obradu u skladu s člankom 21. stavkom 2.;
  ------- --------------------------------------------------------------------

  ----------------------------------------------------------------------------

  ------------------------------------------------------------------------
  \(d\)   osobni podaci nezakonito su obrađeni;
  ------- ----------------------------------------------------------------

  ------------------------------------------------------------------------

  ----------------------------------------------------------------------------
  \(e\)   osobni podaci moraju se brisati radi poštovanja pravne obveze iz
          prava Unije ili prava države članice kojem podliježe voditelj
          obrade;
  ------- --------------------------------------------------------------------

  ----------------------------------------------------------------------------

  ----------------------------------------------------------------------------
  \(f\)   osobni podaci prikupljeni su u vezi s ponudom usluga informacijskog
          društva iz članka 8. stavka 1.
  ------- --------------------------------------------------------------------

  ----------------------------------------------------------------------------

2.   Ako je voditelj obrade javno objavio osobne podatke i dužan je u
skladu sa stavkom 1. obrisati te osobne podatke, uzimajući u obzir
dostupnu tehnologiju i trošak provedbe, voditelj obrade poduzima razumne
mjere, uključujući tehničke mjere, kako bi informirao voditelje obrade
koji obrađuju osobne podatke da je ispitanik zatražio od tih voditelja
obrade da izbrišu sve poveznice do njih ili kopiju ili rekonstrukciju
tih osobnih podataka.

3.   Stavci 1. i 2. ne primjenjuju se u mjeri u kojoj je obrada nužna:

  --------------------------------------------------------------------------
  \(a\)   radi ostvarivanja prava na slobodu izražavanja i informiranja;
  ------- ------------------------------------------------------------------

  --------------------------------------------------------------------------

  ----------------------------------------------------------------------------
  \(b\)   radi poštovanja pravne obveze kojom se zahtijeva obrada u pravu
          Unije ili pravu države članice kojem podliježe voditelj obrade ili
          za izvršavanje zadaće od javnog interesa ili pri izvršavanju
          službene ovlasti voditelja obrade;
  ------- --------------------------------------------------------------------

  ----------------------------------------------------------------------------

  ----------------------------------------------------------------------------
  \(c\)   zbog javnog interesa u području javnog zdravlja u skladu s
          člankom 9. stavkom 2. točkama (h) i (i) kao i člankom 9. stavkom 3.;
  ------- --------------------------------------------------------------------

  ----------------------------------------------------------------------------

  ----------------------------------------------------------------------------
  \(d\)   u svrhe arhiviranja u javnom interesu, u svrhe znanstvenog ili
          povijesnog istraživanja ili u statističke svrhe u skladu s
          člankom 89. stavkom 1. u mjeri u kojoj je vjerojatno da se pravom iz
          stavka 1. može onemogućiti ili ozbiljno ugroziti postizanje ciljeva
          te obrade; ili
  ------- --------------------------------------------------------------------

  ----------------------------------------------------------------------------

  --------------------------------------------------------------------------
  \(e\)   radi postavljanja, ostvarivanja ili obrane pravnih zahtjeva.
  ------- ------------------------------------------------------------------

  --------------------------------------------------------------------------

Članak 18.

Pravo na ograničenje obrade

1.   Ispitanik ima pravo od voditelja obrade ishoditi ograničenje obrade
ako je ispunjeno jedno od sljedećeg:

  ----------------------------------------------------------------------------
  \(a\)   ispitanik osporava točnost osobnih podataka, na razdoblje kojim se
          voditelju obrade omogućuje provjera točnosti osobnih podataka;
  ------- --------------------------------------------------------------------

  ----------------------------------------------------------------------------

  ----------------------------------------------------------------------------
  \(b\)   obrada je nezakonita i ispitanik se protivi brisanju osobnih
          podataka te umjesto toga traži ograničenje njihove uporabe;
  ------- --------------------------------------------------------------------

  ----------------------------------------------------------------------------

  ----------------------------------------------------------------------------
  \(c\)   voditelj obrade više ne treba osobne podatke za potrebe obrade, ali
          ih ispitanik traži radi postavljanja, ostvarivanja ili obrane
          pravnih zahtjeva;
  ------- --------------------------------------------------------------------

  ----------------------------------------------------------------------------

  ----------------------------------------------------------------------------
  \(d\)   ispitanik je uložio prigovor na obradu na temelju članka 21.
          stavka 1. očekujući potvrdu nadilaze li legitimni razlozi voditelja
          obrade razloge ispitanika.
  ------- --------------------------------------------------------------------

  ----------------------------------------------------------------------------

2.   Ako je obrada ograničena stavkom 1., takvi osobni podaci smiju se
obrađivati samo uz privolu ispitanika, uz iznimku pohrane, ili za
postavljanje, ostvarivanje ili obranu pravnih zahtjeva ili zaštitu prava
druge fizičke ili pravne osobe ili zbog važnog javnog interesa Unije ili
države članice.

3.   Ispitanika koji je ishodio ograničenje obrade na temelju stavka 1.
voditelj obrade izvješćuje prije nego što ograničenje obrade bude
ukinuto.

Članak 19.

Obveza izvješćivanja u vezi s ispravkom ili brisanjem osobnih podataka
ili ograničenjem obrade

Voditelj obrade priopćuje svaki ispravak ili brisanje osobnih podataka
ili ograničenje obrade provedeno u skladu s člankom 16., člankom 17.
stavkom 1. i člankom 18. svakom primatelju kojem su otkriveni osobni
podaci, osim ako se to pokaže nemogućim ili zahtijeva nerazmjeran napor.
Voditelj obrade obavješćuje ispitanika o tim primateljima ako to
ispitanik zatraži.

Članak 20.

Pravo na prenosivost podataka

1.   Ispitanik ima pravo zaprimiti osobne podatke koji se odnose na
njega, a koje je pružio voditelju obrade u strukturiranom, uobičajeno
upotrebljavanom i strojno čitljivom formatu te ima pravo prenijeti te
podatke drugom voditelju obrade bez ometanja od strane voditelja obrade
kojem su osobni podaci pruženi, ako:

  ----------------------------------------------------------------------------
  \(a\)   obrada se temelji na privoli u skladu s člankom 6. stavkom 1.
          točkom (a) ili člankom 9. stavkom 2. točkom (a) ili na ugovoru u
          skladu s člankom 6. stavkom 1. točkom (b); i
  ------- --------------------------------------------------------------------

  ----------------------------------------------------------------------------

  ------------------------------------------------------------------------
  \(b\)   obrada se provodi automatiziranim putem.
  ------- ----------------------------------------------------------------

  ------------------------------------------------------------------------

2.   Prilikom ostvarivanja svojih prava na prenosivost podataka na
temelju stavka 1. ispitanik ima pravo na izravni prijenos od jednog
voditelja obrade drugome ako je to tehnički izvedivo.

3.   Ostvarivanjem prava iz stavka 1. ovog članka ne dovodi se u pitanje
članak 17. To se pravo ne primjenjuje na obradu nužnu za obavljanje
zadaće od javnog interesa ili pri izvršavanju službene ovlasti
dodijeljene voditelju obrade.

4.   Pravo iz stavka 1. ne smije negativno utjecati na prava i slobode
drugih.

Odjeljak 4.

Pravo na prigovor i automatizirano pojedinačno donošenje odluka

Članak 21.

Pravo na prigovor

1.   Ispitanik ima pravo na temelju svoje posebne situacije u svakom
trenutku uložiti prigovor na obradu osobnih podataka koji se odnose na
njega, u skladu s člankom 6. stavkom 1. točkom (e) ili (f), uključujući
izradu profila koja se temelji na tim odredbama. Voditelj obrade više ne
smije obrađivati osobne podatke osim ako voditelj obrade dokaže da
postoje uvjerljivi legitimni razlozi za obradu koji nadilaze interese,
prava i slobode ispitanika ili radi postavljanja, ostvarivanja ili
obrane pravnih zahtjeva.

2.   Ako se osobni podaci obrađuju za potrebe izravnog marketinga,
ispitanik u svakom trenutku ima pravo uložiti prigovor na obradu osobnih
podataka koji se odnose na njega za potrebe takvog marketinga, što
uključuje izradu profila u mjeri koja je povezana s takvim izravnim
marketingom.

3.   Ako se ispitanik protivi obradi za potrebe izravnog marketinga,
osobni podaci više se ne smiju obrađivati u takve svrhe.

4.   Najkasnije u trenutku prve komunikacije s ispitanikom, ispitaniku
se izričito mora skrenuti pozornost na pravo iz stavaka 1. i 2. te se to
mora učiniti na jasan način i odvojeno od bilo koje druge informacije.

5.   U kontekstu služenja uslugama informacijskog društva i neovisno o
Direktivi 2002/58/EZ ispitanik može ostvariti svoje pravo na prigovor
automatiziranim putem koji se koristi tehničkim specifikacijama.

6.   Ako se osobni podaci obrađuju u svrhe znanstvenog ili povijesnog
istraživanja ili u statističke svrhe na temelju članka 89. stavka 1.,
ispitanik na temelju svoje posebne situacije ima pravo uložiti prigovor
na obradu osobnih podataka koji se na njega odnose, osim ako je obrada
nužna za provođenje zadaće koja se obavlja zbog javnog interesa.

Članak 22.

Automatizirano pojedinačno donošenje odluka, uključujući izradu profila

1.   Ispitanik ima pravo da se na njega ne odnosi odluka koja se temelji
isključivo na automatiziranoj obradi, uključujući izradu profila, koja
proizvodi pravne učinke koji se na njega odnose ili na sličan način
značajno na njega utječu.

2.   Stavak 1. ne primjenjuje se ako je odluka:

  ---------------------------------------------------------------------------
  \(a\)   potrebna za sklapanje ili izvršenje ugovora između ispitanika i
          voditelja obrade podataka;
  ------- -------------------------------------------------------------------

  ---------------------------------------------------------------------------

  ----------------------------------------------------------------------------
  \(b\)   dopuštena pravom Unije ili pravom države članice kojem podliježe
          voditelj obrade te koje također propisuje odgovarajuće mjere zaštite
          prava i sloboda te legitimnih interesa ispitanika; ili
  ------- --------------------------------------------------------------------

  ----------------------------------------------------------------------------

  ------------------------------------------------------------------------
  \(c\)   temeljena na izričitoj privoli ispitanika.
  ------- ----------------------------------------------------------------

  ------------------------------------------------------------------------

3.   U slučajevima iz stavka 2. točaka (a) i (c) voditelj obrade provodi
odgovarajuće mjere zaštite prava i sloboda te legitimnih interesa
ispitanika, barem prava na ljudsku intervenciju voditelja obrade, prava
izražavanja vlastitog stajališta te prava na osporavanje odluke.

4.   Odluke iz stavka 2. ne smiju se temeljiti na posebnim kategorijama
osobnih podataka iz članka 9. stavka 1., osim ako se primjenjuje
članak 9. stavak 2. točka (a) ili (g) te ako su uspostavljene
odgovarajuće mjere zaštite prava i sloboda te legitimnih interesa
ispitanika.

Odjeljak 5.

Ograničenja

Članak 23.

Ograničenja

1.   Na temelju prava Unije ili prava države članice kojem podliježu
voditelj obrade podataka ili izvršitelj obrade zakonskom mjerom može se
ograničiti opseg obveza i prava iz članaka od 12. do 22. i članka 34. te
članka 5. ako te odredbe odgovaraju pravima i obvezama predviđenima u
člancima od 12. do 22., ako se takvim ograničenjem poštuje bit temeljnih
prava i sloboda te ono predstavlja nužnu i razmjernu mjeru u
demokratskom društvu za zaštitu:

  -----------------------------------------------------------------------
  \(a\)      nacionalne sigurnosti;
  ---------- ------------------------------------------------------------

  -----------------------------------------------------------------------

  -----------------------------------------------------------------------
  \(b\)                   obrane;
  ----------------------- -----------------------------------------------

  -----------------------------------------------------------------------

  -----------------------------------------------------------------------
  \(c\)         javne sigurnosti;
  ------------- ---------------------------------------------------------

  -----------------------------------------------------------------------

  ----------------------------------------------------------------------------
  \(d\)   sprečavanja, istrage, otkrivanja ili progona kaznenih djela ili
          izvršavanja kaznenopravnih sankcija, uključujući zaštitu od
          prijetnji javnoj sigurnosti i njihovo sprečavanje;
  ------- --------------------------------------------------------------------

  ----------------------------------------------------------------------------

  ----------------------------------------------------------------------------
  \(e\)   drugih važnih ciljeva od općeg javnog interesa Unije ili države
          članice, osobito važnog gospodarskog ili financijskog interesa Unije
          ili države članice, što uključuje monetarna, proračunska i porezna
          pitanja, javno zdravstvo i socijalnu sigurnost;
  ------- --------------------------------------------------------------------

  ----------------------------------------------------------------------------

  --------------------------------------------------------------------------
  \(f\)   zaštite neovisnosti pravosuđa i sudskih postupaka;
  ------- ------------------------------------------------------------------

  --------------------------------------------------------------------------

  ---------------------------------------------------------------------------
  \(g\)   sprečavanja, istrage, otkrivanja i progona kršenja etike za
          regulirane struke;
  ------- -------------------------------------------------------------------

  ---------------------------------------------------------------------------

  ----------------------------------------------------------------------------
  \(h\)   funkcije praćenja, inspekcije ili regulatorne funkcije koja je,
          barem povremeno, povezana s izvršavanjem službene ovlasti u
          slučajevima iz točaka od (a) do (e) i točke (g);
  ------- --------------------------------------------------------------------

  ----------------------------------------------------------------------------

  -------------------------------------------------------------------------
  \(i\)   zaštite ispitanika ili prava i sloboda drugih;
  ------- -----------------------------------------------------------------

  -------------------------------------------------------------------------

  --------------------------------------------------------------------------
  \(j\)   ostvarivanja potraživanja u građanskim sporovima.
  ------- ------------------------------------------------------------------

  --------------------------------------------------------------------------

2.   Osobito, svaka zakonodavna mjera iz stavka 1. sadrži posebne
odredbe, prema potrebi, najmanje o:

  ------------------------------------------------------------------------
  \(a\)   svrhama obrade ili kategorijama obrade,
  ------- ----------------------------------------------------------------

  ------------------------------------------------------------------------

  -----------------------------------------------------------------------
  \(b\)    kategorijama osobnih podataka,
  -------- --------------------------------------------------------------

  -----------------------------------------------------------------------

  -----------------------------------------------------------------------
  \(c\)    opsegu uvedenih ograničenja,
  -------- --------------------------------------------------------------

  -----------------------------------------------------------------------

  ---------------------------------------------------------------------------
  \(d\)   zaštitnim mjerama za sprečavanje zlouporabe ili nezakonitog
          pristupa ili prijenosa;
  ------- -------------------------------------------------------------------

  ---------------------------------------------------------------------------

  --------------------------------------------------------------------------
  \(e\)   specifikaciji voditelja obrade ili kategorija voditeljâ obrade,
  ------- ------------------------------------------------------------------

  --------------------------------------------------------------------------

  ----------------------------------------------------------------------------
  \(f\)   razdoblju pohrane i zaštitnim mjerama koje se mogu primijeniti
          uzimajući u obzir prirodu, opseg i svrhe obrade ili kategorije
          obrade;
  ------- --------------------------------------------------------------------

  ----------------------------------------------------------------------------

  ------------------------------------------------------------------------
  \(g\)   rizicima za prava i slobode ispitanika; i
  ------- ----------------------------------------------------------------

  ------------------------------------------------------------------------

  ----------------------------------------------------------------------------
  \(h\)   pravu ispitanika da budu obaviješteni o ograničenju, osim ako može
          biti štetno za svrhu tog ograničenja.
  ------- --------------------------------------------------------------------

  ----------------------------------------------------------------------------

### POGLAVLJE IV. Voditelj obrade i izvršitelj obrade

#### Odjeljak 1. Opće obveze

Članak 24.

Obveze voditelja obrade

1.   Uzimajući u obzir prirodu, opseg, kontekst i svrhe obrade, kao i
rizike različitih razina vjerojatnosti i ozbiljnosti za prava i slobode
pojedinaca, voditelj obrade provodi odgovarajuće tehničke i
organizacijske mjere kako bi osigurao i mogao dokazati da se obrada
provodi u skladu s ovom Uredbom. Te se mjere prema potrebi preispituju i
ažuriraju.

2.   Ako su razmjerne u odnosu na aktivnosti obrade, mjere iz stavka 1.
uključuju provedbu odgovarajućih politika zaštite podataka od strane
voditelja obrade.

3.   Poštovanje odobrenih kodeksa ponašanja iz članka 40. ili odobrenih
mehanizama certificiranja iz članka 42. može se iskoristiti kao element
za dokazivanje sukladnosti s obvezama voditelja obrade.

Članak 25.

Tehnička i integrirana zaštita podataka

1.   Uzimajući u obzir najnovija dostignuća, trošak provedbe te prirodu,
opseg, kontekst i svrhe obrade, kao i rizike različitih razina
vjerojatnosti i ozbiljnosti za prava i slobode pojedinaca koji proizlaze
iz obrade podataka, voditelj obrade, i u vrijeme određivanja sredstava
obrade i u vrijeme same obrade, provodi odgovarajuće tehničke i
organizacijske mjere, poput pseudonimizacije, za omogućavanje učinkovite
primjene načela zaštite podataka, kao što je smanjenje količine
podataka, te uključenje zaštitnih mjera u obradu kako bi se ispunili
zahtjevi iz ove Uredbe i zaštitila prava ispitanika.

2.   Voditelj obrade provodi odgovarajuće tehničke i organizacijske
mjere kojima se osigurava da integriranim načinom budu obrađeni samo
osobni podaci koji su nužni za svaku posebnu svrhu obrade. Ta se obveza
primjenjuje na količinu prikupljenih osobnih podataka, opseg njihove
obrade, razdoblje pohrane i njihovu dostupnost. Točnije, takvim se
mjerama osigurava da osobni podaci nisu automatski, bez intervencije
pojedinca, dostupni neograničenom broju pojedinca.

3.   Odobren mehanizam certificiranja sukladno članku 42. može se
iskoristiti kao element za dokazivanje sukladnosti sa zahtjevima iz
stavaka 1. i 2. ovog članka.

Članak 26.

Zajednički voditelji obrade

1.   Ako dvoje ili više voditelja obrade zajednički odrede svrhe i
načine obrade, oni su zajednički voditelji obrade. Oni na transparentan
način određuju svoje odgovornosti za poštovanje obveza iz ove Uredbe,
osobito s obzirom na ostvarivanje prava ispitanika i svojih dužnosti u
pogledu pružanja informacija iz članaka 13. i 14., te to čine međusobnim
dogovorom, osim ako su odgovornosti voditeljâ obrade utvrđene pravom
Unije ili pravom države članice kojem voditelji obrade podliježu i u
mjeri u kojoj su one utvrđene. Dogovorom se može odrediti kontaktna
točka za ispitanike.

2.   Dogovor iz stavka 1. mora odražavati pojedinačne uloge i odnose
zajedničkih voditelja obrade u odnosu na ispitanike. Bit dogovora mora
biti dostupna ispitaniku.

3.   Bez obzira na uvjete dogovora iz stavka 1. ispitanik može
ostvarivati svoja prava iz ove Uredbe u vezi sa svakim voditeljem
obrade, kao i protiv svakog od njih.

Članak 27.

Predstavnici voditeljâ obrade ili izvršitelja obrade koji nemaju
poslovni nastan u Uniji

1.   Ako se primjenjuje članak 3. stavak 2., voditelj obrade ili
izvršitelj obrade pisanim putem imenuju predstavnika u Uniji.

2.   Ova se obveza iz stavka 1. ovog članka ne primjenjuje na:

  ----------------------------------------------------------------------------
  \(a\)   obradu koja je povremena, ne uključuje u velikoj mjeri obradu
          posebnih kategorija podataka iz članka 9. stavka 1. ili obradu
          osobnih podataka u vezi s kaznenim osudama i kažnjivim djelima iz
          članka 10. te za koju nije vjerojatno da će prouzročiti rizik za
          prava i slobode pojedinaca uzimajući u obzir prirodu, kontekst,
          opseg i svrhe obrade; ili
  ------- --------------------------------------------------------------------

  ----------------------------------------------------------------------------

  -----------------------------------------------------------------------
  \(b\)   tijelo javne vlasti ili javno tijelo.
  ------- ---------------------------------------------------------------

  -----------------------------------------------------------------------

3.   Predstavnik mora imati poslovni nastan u jednoj od država članica u
kojoj se nalaze ispitanici čiji se osobni podaci obrađuju u vezi s robom
ili uslugama koje im se nude ili čije se ponašanje prati.

4.   Voditelj obrade ili izvršitelj obrade ovlašćuju predstavnika kako
bi se, uz obraćanje voditelju obrade ili izvršitelju obrade ili umjesto
obraćanja njima, njemu obraćali osobito nadzorna tijela i ispitanici u
pogledu svih pitanja u vezi s obradom za potrebe osiguravanja
sukladnosti s ovom Uredbom.

5.   Imenovanje predstavnika voditelja obrade ili izvršitelja obrade ne
utječe na pravne zahtjeve koji bi mogle biti postavljeni protiv samog
voditelja obrade ili izvršitelja obrade.

Članak 28.

Izvršitelj obrade

1.   Ako se obrada provodi u ime voditelja obrade, voditelj obrade
koristi se jedino izvršiteljima obrade koji u dovoljnoj mjeri jamče
provedbu odgovarajućih tehničkih i organizacijskih mjera na način da je
obrada u skladu sa zahtjevima iz ove Uredbe i da se njome osigurava
zaštita prava ispitanika.

2.   Izvršitelj obrade ne smije angažirati drugog izvršitelja obrade bez
prethodnog posebnog ili općeg pisanog odobrenja voditelja obrade. U
slučaju općeg pisanog odobrenja, izvršitelj obrade obavješćuje voditelja
obrade o svim planiranim izmjenama u vezi s dodavanjem ili zamjenom
drugih izvršitelja obrade kako bi time voditelju obrade omogućio da
uloži prigovor na takve izmjene.

3.   Obrada koju provodi izvršitelj obrade uređuje se ugovorom ili
drugim pravnim aktom u skladu s pravom Unije ili pravom države članice,
koji izvršitelja obrade obvezuje prema voditelju obrade, a koji navodi
predmet i trajanje obrade, prirodu i svrhu obrade, vrstu osobnih
podataka i kategoriju ispitanika te obveze i prava voditelja obrade. Tim
se ugovorom ili drugim pravnim aktom osobito određuje da izvršitelj
obrade:

  ----------------------------------------------------------------------------
  \(a\)   obrađuje osobne podatke samo prema zabilježenim uputama voditelja
          obrade, među ostalim s obzirom na prijenose osobnih podataka trećoj
          zemlji ili međunarodnoj organizaciji, osim ako to nalaže pravo Unije
          ili pravo države članice kojem podliježe izvršitelj obrade; u tom
          slučaju izvršitelj obrade izvješćuje voditelja obrade o tom pravnom
          zahtjevu prije obrade, osim ako se tim pravom zabranjuje takvo
          izvješćivanje zbog važnih razloga od javnog interesa;
  ------- --------------------------------------------------------------------

  ----------------------------------------------------------------------------

  ----------------------------------------------------------------------------
  \(b\)   osigurava da su se osobe ovlaštene za obradu osobnih podataka
          obvezale na poštovanje povjerljivosti ili da podliježu zakonskim
          obvezama o povjerljivosti;
  ------- --------------------------------------------------------------------

  ----------------------------------------------------------------------------

  --------------------------------------------------------------------------
  \(c\)   poduzima sve potrebne mjere u skladu s člankom 32.;
  ------- ------------------------------------------------------------------

  --------------------------------------------------------------------------

  ---------------------------------------------------------------------------
  \(d\)   poštuje uvjete iz stavaka 2. i 4. za angažiranje drugog izvršitelja
          obrade;
  ------- -------------------------------------------------------------------

  ---------------------------------------------------------------------------

  ----------------------------------------------------------------------------
  \(e\)   uzimajući u obzir prirodu obrade, pomaže voditelju obrade putem
          odgovarajućih tehničkih i organizacijskih mjera, koliko je to
          moguće, da ispuni obvezu voditelja obrade u pogledu odgovaranja na
          zahtjeve za ostvarivanje prava ispitanika koja su utvrđena u
          poglavlju III.;
  ------- --------------------------------------------------------------------

  ----------------------------------------------------------------------------

  ----------------------------------------------------------------------------
  \(f\)   pomaže voditelju obrade u osiguravanju usklađenosti s obvezama u
          skladu s člancima od 32. do 36., uzimajući u obzir prirodu obrade i
          informacije koje su dostupne izvršitelju obrade;
  ------- --------------------------------------------------------------------

  ----------------------------------------------------------------------------

  ----------------------------------------------------------------------------
  \(g\)   po izboru voditelja, briše ili vraća voditelju obrade sve osobne
          podatke nakon dovršetka pružanja usluga vezanih za obradu te briše
          postojeće kopije osim ako sukladno pravu Unije ili pravu države
          članice postoji obveza pohrane osobnih podataka;
  ------- --------------------------------------------------------------------

  ----------------------------------------------------------------------------

  ----------------------------------------------------------------------------
  \(h\)   voditelju obrade stavlja na raspolaganje sve informacije koje su
          neophodne za dokazivanje poštovanja obveza utvrđenih u ovom članku i
          koje omogućuju revizije, uključujući inspekcije, koje provodi
          voditelj obrade ili drugi revizor kojeg je ovlastio voditelj obrade,
          te im doprinose.
  ------- --------------------------------------------------------------------

  ----------------------------------------------------------------------------

U pogledu točke (h) prvog podstavka, izvršitelj obrade odmah obavješćuje
voditelja obrade ako prema njegovu mišljenju određena uputa krši ovu
Uredbu ili druge odredbe Unije ili države članice o zaštiti podataka.

4.   Ako izvršitelj obrade angažira drugog izvršitelja obrade za
provođenje posebnih aktivnosti obrade u ime voditelja obrade, iste
obveze za zaštitu podataka kao one koje su navedene u ugovoru ili drugom
pravnom aktu između voditelja obrade i izvršitelja obrade iz stavka 3.
nameću se tom drugom izvršitelju obrade ugovorom ili drugim pravnim
aktom u skladu s pravom Unije ili pravom države članice, a osobito
obveza davanja dostatnih jamstava za provedbu odgovarajućih tehničkih i
organizacijskih mjera na način da se obradom udovoljava zahtjevima iz
ove Uredbe. Ako taj drugi izvršitelj obrade ne ispunjava obveze zaštite
podataka, početni izvršitelj obrade ostaje u cijelosti odgovoran
voditelju obrade za izvršavanje obveza tog drugog izvršitelja obrade.

5.   Poštovanje od strane izvršitelja obrade odobrenih kodeksa ponašanja
iz članka 40. ili odobrenog mehanizma certificiranja iz članka 42. može
se koristiti kao element za dokazivanje pružanja dovoljnih jamstava iz
stavaka 1. i 4. ovog članka.

6.   Ne dovodeći u pitanje pojedinačni ugovor između voditelja obrade i
izvršitelja obrade, ugovor ili drugi pravni akt iz stavaka 3. i 4.ovog
članka može se temeljiti, u cijelosti ili djelomično, na standardnim
ugovornim klauzulama iz stavaka 7. i 8. ovog članka, među ostalim
klauzulama koje su dio certifikata dodijeljenog voditelju obrade ili
izvršitelju obrade u skladu s člancima 42. i 43.

7.   Komisija može utvrditi standardne ugovorne klauzule za pitanja iz
stavka 3. i 4.ovog članka,a u skladu s postupkom ispitivanja iz
članka 93. stavka 2.

8.   Nadzorno tijelo može donijeti standardne ugovorne klauzule za
pitanja iz stavka 3. i 4.ovog članka, a u skladu s mehanizmom za
usklađivanje iz članka 63.

9.   Ugovor ili drugi pravni akt iz stavaka 3. i 4. mora biti upisanom
obliku, uključujući elektronički oblik.

10.   Ne dovodeći u pitanje članke 82., 83. i 84., ako izvršitelj obrade
krši ovu Uredbu utvrđivanjem svrhe i načine obrade podataka, izvršitelj
obrade smatra se voditeljem obrade u pogledu te obrade.

Članak 29.

Obrada pod vodstvom voditelja obrade ili izvršitelja obrade

Izvršitelj obrade i bilo koja osoba koja djeluje pod vodstvom voditelja
obrade ili izvršitelja obrade koja ima pristup osobnim podacima, ne
obrađuje te podatke ako to ne zatraži voditelj obrade, osim ako to
nalaže pravo Unije ili pravo države članice.

Članak 30.

Evidencija aktivnosti obrade

1.   Svaki voditelj obrade i predstavnik voditelja obrade, ako je
primjenjivo, vodi evidenciju aktivnosti obrade za koje je odgovoran. Ta
evidencija sadržava sve sljedeće informacije:

  ----------------------------------------------------------------------------
  \(a\)   ime i kontaktne podatke voditelja obrade i, ako je primjenjivo,
          zajedničkog voditelja obrade, predstavnika voditelja obrade i
          službenika za zaštitu podataka;
  ------- --------------------------------------------------------------------

  ----------------------------------------------------------------------------

  -----------------------------------------------------------------------
  \(b\)           svrhe obrade;
  --------------- -------------------------------------------------------

  -----------------------------------------------------------------------

  --------------------------------------------------------------------------
  \(c\)   opis kategorija ispitanika i kategorija osobnih podataka;
  ------- ------------------------------------------------------------------

  --------------------------------------------------------------------------

  ----------------------------------------------------------------------------
  \(d\)   kategorije primateljâ kojima su osobni podaci otkriveni ili će im
          biti otkriveni, uključujući primatelje u trećim zemljama ili
          međunarodne organizacije;
  ------- --------------------------------------------------------------------

  ----------------------------------------------------------------------------

  ----------------------------------------------------------------------------
  \(e\)   ako je primjenjivo, prijenose osobnih podataka u treću zemlju ili
          međunarodnu organizaciju, uključujući identificiranje te treće
          zemlje ili međunarodne organizacije te, u slučaju prijenosa iz
          članka 49. stavka 1. drugog podstavka, dokumentaciju o odgovarajućim
          zaštitnim mjerama;
  ------- --------------------------------------------------------------------

  ----------------------------------------------------------------------------

  ---------------------------------------------------------------------------
  \(f\)   ako je to moguće, predviđene rokove za brisanje različitih
          kategorija podataka;
  ------- -------------------------------------------------------------------

  ---------------------------------------------------------------------------

  ---------------------------------------------------------------------------
  \(g\)   ako je moguće, opći opis tehničkih i organizacijskih sigurnosnih
          mjera iz članka 32. stavka 1.
  ------- -------------------------------------------------------------------

  ---------------------------------------------------------------------------

2.   Svaki izvršitelj obrade i predstavnik izvršitelja obrade, ako je
primjenjivo, vodi evidenciju svih kategorija aktivnosti obrade koje se
obavljaju za voditelja obrade, koja sadržava:

  ----------------------------------------------------------------------------
  \(a\)   ime i kontaktne podatke jednog ili više izvršitelja obrade i svakog
          voditelja obrade u čije ime izvršitelj obrade djeluje te, ako je
          primjenjivo, predstavnika voditelja obrade ili izvršitelja obrade te
          službenika za zaštitu podataka;
  ------- --------------------------------------------------------------------

  ----------------------------------------------------------------------------

  --------------------------------------------------------------------------
  \(b\)   kategorije obrade koje se obavljaju u ime svakog voditelja obrade;
  ------- ------------------------------------------------------------------

  --------------------------------------------------------------------------

  ----------------------------------------------------------------------------
  \(c\)   ako je primjenjivo, prijenos osobnih podataka u treću zemlju ili
          međunarodnu organizaciju, uključujući identificiranje te treće
          zemlje ili međunarodne organizacije te, u slučaju prijenosa iz
          članka 49. stavka 1. točke (h), dokumentaciju o odgovarajućim
          zaštitnim mjerama;
  ------- --------------------------------------------------------------------

  ----------------------------------------------------------------------------

  ---------------------------------------------------------------------------
  \(d\)   ako je moguće, opći opis tehničkih i organizacijskih sigurnosnih
          mjera iz članka 32. stavka 1.
  ------- -------------------------------------------------------------------

  ---------------------------------------------------------------------------

3.   Evidencija iz stavaka 1. i 2. mora biti u pisanom obliku,
uključujući elektronički oblik.

4.   Voditelj obrade ili izvršitelj obrade te predstavnik voditelja
obrade ili izvršitelja obrade, ako je primjenjivo, na zahtjev daju
nadzornom tijelu uvid u evidenciju.

5.   Obveze iz stavaka 1. i 2. ne primjenjuju se na poduzeće ili
organizaciju u kojoj je zaposleno manje od 250 osoba, osim ako će obrada
koju provodi vjerojatno prouzročiti visok rizik za prava i slobode
ispitanika, ako obrada nije povremena ili obrada uključuje posebne
kategorije podataka iz članka 9. stavka 1. ili je riječ o osobnim
podacima u vezi s kaznenim osudama i kažnjivim djelima iz članka 10.

Članak 31.

Suradnja s nadzornim tijelom

Voditelj obrade i izvršitelj obrade te, ako je to primjenjivo, njihovi
predstavnici, na zahtjev surađuju s nadzornim tijelom u ispunjavanju
njegovih zadaća.

#### Odjeljak 2. Sigurnost osobnih podataka

Članak 32.

Sigurnost obrade

1.   Uzimajući u obzir najnovija dostignuća, troškove provedbe te
prirodu, opseg, kontekst i svrhe obrade, kao i rizik različitih razina
vjerojatnosti i ozbiljnosti za prava i slobode pojedinaca, voditelj
obrade i izvršitelj obrade provode odgovarajuće tehničke i
organizacijske mjere kako bi osigurali odgovarajuću razinu sigurnosti s
obzirom na rizik, uključujući prema potrebi:

  -------------------------------------------------------------------------
  \(a\)   pseudonimizaciju i enkripciju osobnih podataka;
  ------- -----------------------------------------------------------------

  -------------------------------------------------------------------------

  ----------------------------------------------------------------------------
  \(b\)   sposobnost osiguravanja trajne povjerljivosti, cjelovitosti,
          dostupnosti i otpornosti sustava i usluga obrade;
  ------- --------------------------------------------------------------------

  ----------------------------------------------------------------------------

  ----------------------------------------------------------------------------
  \(c\)   sposobnost pravodobne ponovne uspostave dostupnosti osobnih podataka
          i pristupa njima u slučaju fizičkog ili tehničkog incidenta;
  ------- --------------------------------------------------------------------

  ----------------------------------------------------------------------------

  ----------------------------------------------------------------------------
  \(d\)   proces za redovno testiranje, ocjenjivanje i procjenjivanje
          učinkovitosti tehničkih i organizacijskih mjera za osiguravanje
          sigurnosti obrade.
  ------- --------------------------------------------------------------------

  ----------------------------------------------------------------------------

2.   Prilikom procjene odgovarajuće razine sigurnosti u obzir se posebno
uzimaju rizici koje predstavlja obrada, posebno rizici od slučajnog ili
nezakonitog uništenja, gubitka, izmjene, neovlaštenog otkrivanja osobnih
podataka ili neovlaštenog pristupa osobnim podacima koji su preneseni,
pohranjeni ili na drugi način obrađivani.

3.   Poštovanje odobrenog kodeksa ponašanja iz članka 40. ili odobrenog
mehanizma certificiranja iz članka 42. može se iskoristiti kao element
za dokazivanje sukladnosti sa zahtjevima iz stavka 1. ovog članka.

4.   Voditelj obrade i izvršitelj obrade poduzimaju mjere kako bi
osigurali da svaki pojedinac koji djeluje pod odgovornošću voditelja
obrade ili izvršitelja obrade, a koji ima pristup osobnim podacima, ne
obrađuje te podatke ako to nije prema uputama voditelja obrade, osim ako
je to obvezan učiniti prema pravu Unije ili pravu države članice.

Članak 33.

Izvješćivanje nadzornog tijela o povredi osobnih podataka

1.   U slučaju povrede osobnih podataka voditelj obrade bez nepotrebnog
odgađanja i, ako je izvedivo, najkasnije 72 sata nakon saznanja o toj
povredi, izvješćuje nadzorno tijelo nadležno u skladu s člankom 55. o
povredi osobnih podataka, osim ako nije vjerojatno da će povreda osobnih
podataka prouzročiti rizik za prava i slobode pojedinaca. Ako
izvješćivanje nije učinjeno unutar 72 sata, mora biti popraćeno
razlozima za kašnjenje.

2.   Izvršitelj obrade bez nepotrebnog odgađanja izvješćuje voditelja
obrade nakon što sazna za povredu osobnih podataka.

3.   U izvješćivanju iz stavka 1. mora se barem:

  ----------------------------------------------------------------------------
  \(a\)   opisati priroda povrede osobnih podataka, uključujući, ako je
          moguće, kategorije i približan broj dotičnih ispitanika te
          kategorije i približan broj dotičnih evidencija osobnih podataka;
  ------- --------------------------------------------------------------------

  ----------------------------------------------------------------------------

  ----------------------------------------------------------------------------
  \(b\)   navesti ime i kontaktne podatke službenika za zaštitu podataka ili
          druge kontaktne točke od koje se može dobiti još informacija;
  ------- --------------------------------------------------------------------

  ----------------------------------------------------------------------------

  --------------------------------------------------------------------------
  \(c\)   opisati vjerojatne posljedice povrede osobnih podataka;
  ------- ------------------------------------------------------------------

  --------------------------------------------------------------------------

  ----------------------------------------------------------------------------
  \(d\)   opisati mjere koje je voditelj obrade poduzeo ili predložio poduzeti
          za rješavanje problema povrede osobnih podataka, uključujući prema
          potrebi mjere umanjivanja njezinih mogućih štetnih posljedica.
  ------- --------------------------------------------------------------------

  ----------------------------------------------------------------------------

4.   Ako i u onoj mjeri u kojoj nije moguće istodobno pružiti
informacije, informacije je moguće postupno pružati bez nepotrebnog
daljnjeg odgađanja.

5.   Voditelj obrade dokumentira sve povrede osobnih podataka,
uključujući činjenice vezane zapovredu osobnih podataka, njezine
posljedice i mjere poduzete za popravljanje štete. Ta dokumentacija
nadzornom tijelu omogućuje provjeru poštovanja ovog članka.

Članak 34.

Obavješćivanje ispitanika o povredi osobnih podataka

1.   U slučaju povrede osobnih podataka koje će vjerojatno prouzročiti
visok rizik za prava i slobode pojedinaca, voditelj obrade bez
nepotrebnog odgađanja obavješćuje ispitanika o povredi osobnih podataka.

2.   Obavješćivanjem ispitanika iz stavka 1. ovog članka opisuje se
priroda povrede osobnih podataka uporabom jasnog i jednostavnog jezika
te ono sadržava barem informacije i mjere iz članka 33. stavka 3. točaka
(b), (c) i (d).

3.   Obavješćivanje ispitanika iz stavka 1. nije obvezno ako je ispunjen
bilo koji od sljedećih uvjeta:

  ----------------------------------------------------------------------------
  \(a\)   voditelj obrade poduzeo je odgovarajuće tehničke i organizacijske
          mjere zaštite i te su mjere primijenjene na osobne podatke pogođene
          povredom osobnih podataka, posebno one koje osobne podatke čine
          nerazumljivima bilo kojoj osobi koja im nije ovlaštena pristupiti,
          kao što je enkripcija;
  ------- --------------------------------------------------------------------

  ----------------------------------------------------------------------------

  ----------------------------------------------------------------------------
  \(b\)   voditelj obrade poduzeo je naknadne mjere kojima se osigurava da
          više nije vjerojatno da će doći do visokog rizika za prava i slobode
          ispitanika iz stavka 1.;
  ------- --------------------------------------------------------------------

  ----------------------------------------------------------------------------

  ----------------------------------------------------------------------------
  \(c\)   time bi se zahtijevao nerazmjeran napor. U takvom slučaju mora
          postojati javno obavješćivanje ili slična mjera kojom se ispitanici
          obavješćuju na jednako djelotvoran način.
  ------- --------------------------------------------------------------------

  ----------------------------------------------------------------------------

4.   Ako voditelj obrade nije do tog trenutka obavijestio ispitanika o
povredi osobnih podataka, nakon razmatranja razine vjerojatnosti da će
povreda osobnih podataka prouzročiti visok rizik, nadzorno tijelo može
od njega zahtijevati da to učini ili može zaključiti da je ispunjen neki
od uvjeta navedenih u stavku 3.

#### Odjeljak 3. Procjena učinka na zaštitu podataka i prethodno savjetovanje

Članak 35.

Procjena učinka na zaštitu podataka

1.   Ako je vjerojatno da će neka vrsta obrade, osobito putem novih
tehnologija i uzimajući u obzir prirodu, opseg, kontekst i svrhe obrade,
prouzročiti visok rizik za prava i slobode pojedinaca, voditelj obrade
prije obrade provodi procjenu učinka predviđenih postupaka obrade na
zaštitu osobnih podataka. Jedna procjena može se odnositi na niz sličnih
postupaka obrade koji predstavljaju slične visoke rizike.

2.   Pri provođenju procjene učinka na zaštitu podataka voditelj obrade
traži savjet od službenika za zaštitu podataka, ako je on imenovan.

3.   Procjena učinka na zaštitu podataka iz stavka 1. obvezna je osobito
u slučaju:

  ----------------------------------------------------------------------------
  \(a\)   sustavne i opsežne procjene osobnih aspekata u vezi s pojedincima
          koja se temelji na automatiziranoj obradi, uključujući izradu
          profila, i na temelju koje se donose odluke koje proizvode pravne
          učinke koji se odnose na pojedinca ili na sličan način značajno
          utječu na pojedinca;
  ------- --------------------------------------------------------------------

  ----------------------------------------------------------------------------

  ----------------------------------------------------------------------------
  \(b\)   opsežne obrade posebnih kategorija osobnih podataka iz članka 9.
          stavka 1. ili podataka u vezi s kaznenim osudama i kažnjivim djelima
          iz članka 10.; ili
  ------- --------------------------------------------------------------------

  ----------------------------------------------------------------------------

  --------------------------------------------------------------------------
  \(c\)   sustavnog praćenja javno dostupnog područja u velikoj mjeri.
  ------- ------------------------------------------------------------------

  --------------------------------------------------------------------------

4.   Nadzorno tijelo uspostavlja i javno objavljuje popis vrsta
postupaka obrade koje podliježu zahtjevu za procjenu učinka na zaštitu
podataka u skladu sa stavkom 1. Nadzorno tijelo priopćuje te popise
Odboru iz članka 68.

5.   Nadzorno tijelo može također uspostaviti i javno objaviti popis
vrsta postupaka obrade za koje nije potrebna procjena učinka na zaštitu
podataka. Nadzorno tijelo priopćuje te popise Odboru.

6.   Prije usvajanja popisa iz stavaka 4. i 5. nadležno nadzorno tijelo
primjenjuje mehanizam konzistentnosti iz članka 63. kada takvi popisi
obuhvaćaju aktivnosti obrade koje su povezane s ponudom robe ili usluga
ispitanicima ili s praćenjem njihova ponašanja u nekoliko država članica
ili koje mogu znatno utjecati na slobodno kretanje osobnih podataka
unutar Unije.

7.   Procjena sadrži barem:

  ----------------------------------------------------------------------------
  \(a\)   sustavan opis predviđenih postupaka obrade i svrha obrade,
          uključujući, ako je primjenjivo, legitimni interes voditelja obrade;
  ------- --------------------------------------------------------------------

  ----------------------------------------------------------------------------

  ---------------------------------------------------------------------------
  \(b\)   procjenu nužnosti i proporcionalnosti postupaka obrade povezanih s
          njihovim svrhama;
  ------- -------------------------------------------------------------------

  ---------------------------------------------------------------------------

  --------------------------------------------------------------------------
  \(c\)   procjenu rizika za prava i slobode ispitanikâ iz stavka 1.; i
  ------- ------------------------------------------------------------------

  --------------------------------------------------------------------------

  ----------------------------------------------------------------------------
  \(d\)   mjere predviđene za rješavanje problema rizika, što uključuje
          zaštitne mjere, sigurnosne mjere i mehanizme za osiguravanje zaštite
          osobnih podataka i dokazivanje sukladnosti s ovom Uredbom, uzimajući
          u obzir prava i legitimne interese ispitanika i drugih uključenih
          osoba.
  ------- --------------------------------------------------------------------

  ----------------------------------------------------------------------------

8.   Poštovanje odobrenih kodeksa ponašanja iz članka 40. od strane
relevantnih voditelja obrade ili izvršitelja obrade uzima se u obzir pri
procjeni učinka postupaka obrade koje provode ti voditelji obrade ili
izvršitelji obrade, posebno u svrhe procjene učinka na zaštitu podataka.

9.   Prema potrebi voditelj obrade od ispitanika ili njihovih
predstavnika traži mišljenje o namjeravanoj obradi, ne dovodeći u
pitanje komercijalne ili javne interese ili sigurnost postupka obrade.

10.   Ako obrada u skladu s člankom 6. stavkom 1. točkom (c) ili (e) ima
pravnu osnovu u pravu Unije ili pravu države članice kojem voditelj
obrade podliježe, ako su tim pravom uređuju posebni postupci obrade ili
skupina dotičnih postupaka te je procjena učinka na zaštitu podataka već
provedena kao dio opće procjene učinka u kontekstu donošenja pravne
osnove, stavci od 1. do 7. ne primjenjuju se, osim ako države članice
smatraju da je potrebnoprovesti takvu procjenu prije aktivnosti obrade.

11.   Prema potrebi voditelj obrade provodi preispitivanje kako bi
procijenio je li obrada provedena u skladu s procjenom učinka na zaštitu
podataka barem onda kada postoji promjena u razini rizika koji
predstavljaju postupci obrade.

Članak 36.

Prethodno savjetovanje

1.   Voditelj obrade savjetuje se s nadzornim tijelom prije obrade ako
se procjenom učinka na zaštitu podataka iz članka 35. pokazalo da bi, u
slučaju da voditelj obrade ne donese mjere za ublažavanje rizika, obrada
dovela do visokog rizika.

2.   Ako nadzorno tijelo smatra da bi se namjeravanom obradom iz
stavka 1. kršila ova Uredba, osobito ako voditelj obrade nije u
dovoljnoj mjeri utvrdio ili umanjio rizik, nadzorno tijelo u roku od
najviše osam tjedana od zaprimanja zahtjeva za savjetovanje pisanim
putem savjetuje voditelja obrade i, prema potrebi, izvršitelja obrade,
te može iskoristiti bilo koju od svojih ovlasti iz članka 58. Taj se rok
može prema potrebi produžiti za šest tjedana, uzimajući u obzir
složenost namjeravane obrade. Nadzorno tijelo u roku od mjesec dana od
zaprimanja zahtjeva obavješćuje voditelja obrade, i, prema potrebi,
izvršitelja obrade o svakom takvom produljenju i o razlozima odgode. Ti
se rokovi mogu suspendirati sve dok nadzorno tijelo ne dobije
informacije koje je moglo zatražiti u svrhe savjetovanja.

3.   Prilikom savjetovanja s nadzornim tijelom u skladu sa stavkom 1.
voditelj obrade nadzornom tijelu dostavlja:

  ----------------------------------------------------------------------------
  \(a\)   ako je primjenjivo, odgovarajuće odgovornosti voditelja obrade,
          zajedničkih voditelja obrade i izvršitelja obrade uključenih u
          obradu, osobito za obrade unutar grupe poduzetnika;
  ------- --------------------------------------------------------------------

  ----------------------------------------------------------------------------

  -----------------------------------------------------------------------
  \(b\)   svrhu i sredstva namjeravane obrade;
  ------- ---------------------------------------------------------------

  -----------------------------------------------------------------------

  ---------------------------------------------------------------------------
  \(c\)   zaštitne mjere i druge mjere za zaštitu prava i sloboda ispitanika
          u na temelju ove Uredbe;
  ------- -------------------------------------------------------------------

  ---------------------------------------------------------------------------

  --------------------------------------------------------------------------
  \(d\)   ako je primjenjivo, kontaktne podatke službenika za zaštitu
          podataka;
  ------- ------------------------------------------------------------------

  --------------------------------------------------------------------------

  ---------------------------------------------------------------------------
  \(e\)   procjenu učinka na zaštitu podataka kako je predviđena u
          članku 35.; i
  ------- -------------------------------------------------------------------

  ---------------------------------------------------------------------------

  --------------------------------------------------------------------------
  \(f\)   sve druge informacije koje nadzorno tijelo zatraži.
  ------- ------------------------------------------------------------------

  --------------------------------------------------------------------------

4.   Države članice savjetuju se s nadzornim tijelom tijekom izrade
prijedloga zakonodavne mjere koju donosi nacionalni parlament ili
podzakonske mjere koja se temelji na takvoj zakonodavnoj mjeri, a koja
se odnosi na obradu.

5.   Neovisno ostavku 2., od voditelja obrade se pravom države članice
može zahtijevati da se savjetuju s nadzornim tijelom i od njega dobiju
prethodno odobrenje u pogledu obrade koju obavlja voditelj obrade za
izvršenje zadaće koju voditelj obrade provodi u javnom interesu,
uključujući i obradu u vezi sa socijalnom zaštitom i javnim zdravljem.

#### Odjeljak 4. Službenik za zaštitu podataka

Članak 37.

Imenovanje službenika za zaštitu podataka

1.   Voditelj obrade i izvršitelj obrade imenuju službenika za zaštitu
podataka u svakom slučaju u kojem:

  ----------------------------------------------------------------------------
  \(a\)   obradu provodi tijelo javne vlasti ili javno tijelo, osim za sudove
          koji djeluju u okviru svoje sudske nadležnosti,
  ------- --------------------------------------------------------------------

  ----------------------------------------------------------------------------

  ----------------------------------------------------------------------------
  \(b\)   osnovne djelatnosti voditelja obrade ili izvršitelja obrade sastoje
          se od postupaka obrade koji zbog svoje prirode, opsega i/ili svrha
          iziskuju redovito i sustavno praćenje ispitanika u velikoj mjeri,
          ili
  ------- --------------------------------------------------------------------

  ----------------------------------------------------------------------------

  ----------------------------------------------------------------------------
  \(c\)   osnovne djelatnosti voditelja obrade ili izvršitelja obrade sastoje
          se od opsežne obrade posebnih kategorija podataka na temelju članka
          9. i osobnih podataka u vezi s kaznenim osudama i kažnjivim djelima
          iz članka 10.
  ------- --------------------------------------------------------------------

  ----------------------------------------------------------------------------

2.   Grupa poduzetnika može imenovati jednog službenika za zaštitu
podataka pod uvjetom da je službenik za zaštitu podataka lako dostupan
iz svakog poslovnog nastana.

3.   Ako je voditelj obrade ili izvršitelj obrade tijelo javne vlasti
ili javno tijelo, za nekoliko takvih vlasti ili tijela može se imenovati
jedan službenik za zaštitu podataka, uzimajući u obzir njihovu
organizacijsku strukturu i veličinu.

4.   U slučajevima osim onih iz stavka 1. voditelj obrade ili izvršitelj
obrade ili udruženja i druga tijela koji predstavljaju kategoriju
voditeljâ obrade ili izvršitelja obrade mogu ili, ako to nalaže pravo
Unije ili pravo države članice, moraju imenovati službenika za zaštitu
podataka. Službenik za zaštitu podataka može djelovati za takva
udruženja i druga tijela koji predstavljaju voditelje obrade ili
izvršitelje obrade.

5.   Službenik za zaštitu podataka imenuje se na temelju stručnih
kvalifikacija, a osobito stručnog znanja o pravu i praksama u području
zaštite podataka te sposobnosti izvršavanja zadaća iz članka 39.

6.   Službenik za zaštitu podataka može biti član osoblja voditelja
obrade ili izvršitelja obrade ili obavljati zadaće na temelju ugovora o
djelu.

7.   Voditelj obrade ili izvršitelj obrade objavljuje kontaktne podatke
službenika za zaštitu podataka i priopćuje ih nadzornom tijelu.

Članak 38.

Radno mjesto službenika za zaštitu podataka

1.   Voditelj obrade i izvršitelj obrade osiguravaju da je službenik za
zaštitu podataka na primjeren način i pravodobno uključen u sva pitanja
u pogledu zaštite osobnih podataka.

2.   Voditelj obrade i izvršitelj obrade podupiru službenika za zaštitu
podataka u izvršavanju zadaća iz članka 39. pružajući mu potrebna
sredstva za izvršavanje tih zadaća i ostvarivanje pristupa osobnim
podacima i postupcima obrade te za održavanje njegova stručnog znanja.

3.   Voditelj obrade i izvršitelj obrade osiguravaju da službenik za
zaštitu podataka ne prima nikakve upute u pogledu izvršenja tih zadaća.
Voditelj obrade ili izvršitelj obrade ne smiju ga razriješiti dužnosti
ili kazniti zbog izvršavanja njegovih zadaća. Službenik za zaštitu
podataka izravno odgovara najvišoj rukovodećoj razini voditelja obrade
ili izvršitelja obrade.

4.   Ispitanici mogu kontaktirati službenika za zaštitu podataka u
pogledu svih pitanja povezanih s obradom svojih osobnih podataka i
ostvarivanja svojih prava iz ove Uredbe.

5.   Službenik za zaštitu podataka obvezan je tajnošću ili
povjerljivošću u vezi s obavljanjem svojih zadaća, u skladu s pravom
Unije ili pravom države članice.

6.   Službenik za zaštitu podataka može ispunjavati i druge zadaće i
dužnosti. Voditelj obrade ili izvršitelj obrade osigurava da takve
zadaće i dužnosti ne dovedu do sukoba interesa.

Članak 39.

Zadaće službenika za zaštitu podataka

1.   Službenik za zaštitu podataka obavlja najmanje sljedeće zadaće:

  ----------------------------------------------------------------------------
  \(a\)   informiranje i savjetovanje voditelja obrade ili izvršitelja obrade
          te zaposlenika koji obavljaju obradu o njihovim obvezama iz ove
          Uredbe te drugim odredbama Unije ili države članice o zaštiti
          podataka;
  ------- --------------------------------------------------------------------

  ----------------------------------------------------------------------------

  ----------------------------------------------------------------------------
  \(b\)   praćenje poštovanja ove Uredbe te drugih odredaba Unije ili države
          članice o zaštiti podataka i politika voditelja obrade ili
          izvršitelja obrade u odnosu na zaštitu osobnih podataka, uključujući
          raspodjelu odgovornosti, podizanje svijesti i osposobljavanje
          osoblja koje sudjeluje u postupcima obrade te povezane revizije;
  ------- --------------------------------------------------------------------

  ----------------------------------------------------------------------------

  ----------------------------------------------------------------------------
  \(c\)   pružanje savjeta, kada je to zatraženo, u pogledu procjene učinka na
          zaštitu podataka i praćenje njezina izvršavanja u skladu s
          člankom 35.;
  ------- --------------------------------------------------------------------

  ----------------------------------------------------------------------------

  -----------------------------------------------------------------------
  \(d\)    suradnja s nadzornim tijelom;
  -------- --------------------------------------------------------------

  -----------------------------------------------------------------------

  ----------------------------------------------------------------------------
  \(e\)   djelovanje kao kontaktna točka za nadzorno tijelo o pitanjima u
          pogledu obrade, što uključuje i prethodno savjetovanje iz članka 36.
          te savjetovanje, prema potrebi, o svim drugim pitanjima.
  ------- --------------------------------------------------------------------

  ----------------------------------------------------------------------------

2.   Službenik za zaštitu podataka pri obavljanju svojih zadaća vodi
računa o riziku povezanom s postupcima obrade i uzima u obzir prirodu,
opseg, kontekst i svrhe obrade.

#### Odjeljak 5. Kodeksi ponašanja i certificiranje

Članak 40.

Kodeksi ponašanja

1.   Države članice, nadzorna tijela, Odbor i Komisija potiču izradu
kodeksâ ponašanja koji su namijenjeni pružanju doprinosa ispravnoj
primjeni ove Uredbe, uzimajući u obzir posebna obilježja različitih
sektora obrade i posebne potrebe mikro, malih i srednjih poduzeća.

2.   Udruženja i druga tijela koja predstavljaju kategorije voditelja
obrade ili izvršitelja obrade mogu izraditi kodekse ponašanja ili
izmijeniti ili proširiti takve kodekse radi preciziranja primjene ove
Uredbe, kao što je u pogledu:

  -----------------------------------------------------------------------
  \(a\)   poštene i transparentne obrade;
  ------- ---------------------------------------------------------------

  -----------------------------------------------------------------------

  --------------------------------------------------------------------------
  \(b\)   legitimnih interesa voditelj obrade u posebnim kontekstima;
  ------- ------------------------------------------------------------------

  --------------------------------------------------------------------------

  -----------------------------------------------------------------------
  \(c\)   prikupljanja osobnih podataka;
  ------- ---------------------------------------------------------------

  -----------------------------------------------------------------------

  -----------------------------------------------------------------------
  \(d\)   pseudonimizacije osobnih podataka;
  ------- ---------------------------------------------------------------

  -----------------------------------------------------------------------

  -----------------------------------------------------------------------
  \(e\)   informiranja javnosti i ispitanika;
  ------- ---------------------------------------------------------------

  -----------------------------------------------------------------------

  -----------------------------------------------------------------------
  \(f\)   ostvarivanja prava ispitanika;
  ------- ---------------------------------------------------------------

  -----------------------------------------------------------------------

  ----------------------------------------------------------------------------
  \(g\)   informiranja i zaštite djece te načina pribavljanja privole
          nositelja roditeljske odgovornosti nad djetetom;
  ------- --------------------------------------------------------------------

  ----------------------------------------------------------------------------

  ---------------------------------------------------------------------------
  \(h\)   mjera i postupaka iz članaka 24. i 25. te mjera za osiguravanje
          sigurnosti obrade iz članka 32.;
  ------- -------------------------------------------------------------------

  ---------------------------------------------------------------------------

  ----------------------------------------------------------------------------
  \(i\)   izvješćivanja nadzornih tijela o povredama osobnih podataka i
          obavješćivanja ispitanika o takvim povredama;
  ------- --------------------------------------------------------------------

  ----------------------------------------------------------------------------

  ----------------------------------------------------------------------------
  \(j\)   prijenosa osobnih podataka trećim zemljama ili međunarodnim
          organizacijama; ili
  ------- --------------------------------------------------------------------

  ----------------------------------------------------------------------------

  ----------------------------------------------------------------------------
  \(k\)   izvansudskih postupaka i drugih postupaka za rješavanje sporova
          između voditelja obrade i ispitanika s obzirom na obradu, ne
          dovodeći u pitanje prava ispitanika na temelju članaka 77. i 79.
  ------- --------------------------------------------------------------------

  ----------------------------------------------------------------------------

3.   Osim što ih poštuju voditelji obrade i izvršitelji obrade koji
podliježu ovoj Uredbi, kodekse ponašanja koji su odobreni na temelju
stavka 5. ovog članka i koji imaju opću valjanost na temelju stavka 4.
ovog članka mogu poštovati i voditelji obrade ili izvršitelji obrade
koji ne podliježu ovoj Uredbi na temelju članka 3., kako bi osigurali
odgovarajuće zaštitne mjere u okviru prijenosa osobnih podataka trećim
zemljama ili međunarodnim organizacijama pod uvjetima iz članka 46.
stavka 2. točke (e). Takvi voditelji obrade ili izvršitelji obrade putem
ugovornih ili drugih pravno obvezujućih instrumenata preuzimaju
obvezujuće i provedive obveze za primjenu tih odgovarajućih zaštitnih
mjera, među ostalim s obzirom na prava ispitanika.

4.   Kodeks ponašanja iz stavka 2. ovog članka sadržava mehanizme koji
tijelu iz članka 41. stavka 1. omogućuju da provodi obvezno praćenje
sukladnosti voditeljâ obrade ili izvršiteljâ obrade koji su se obvezali
na njegovu primjenu, ne dovodeći u pitanje zadaće i ovlasti nadzornih
tijela koja su nadležna na temelju članka 55. ili članka 56.

5.   Udruženja i druga tijela iz stavka2.ovog članka koji namjeravaju
izraditi kodeks ponašanja ili izmijeniti ili proširiti postojeći kodeks,
nacrt kodeksa, izmjenu ili proširenje predaju nadzornom tijelu koje je
nadležno na temelju članka 55. Nadzorno tijelo daje mišljenje o tome je
li nacrt kodeksa, izmjena ili proširenje u skladu s ovom Uredbom te
takav nacrt kodeksa, izmjenu ili proširenje odobrava ako smatra da
osigurava dovoljno prikladne zaštitne mjere.

6.   Ako je nacrt kodeksa ponašanja, izmjena ili proširenje odobreno u
skladu sa stavkom 5. te ako se dotični kodeks ponašanja ne odnosi na
aktivnosti obrade u nekoliko država članica, nadzorno tijelo kodeks
registrira i objavljuje.

7.   Ako se nacrt kodeksa ponašanja odnosi na aktivnosti obrade u
nekoliko država članica, nadzorno tijelo nadležno na temelju članka 55.
prije davanja odobrenja nacrt kodeksa, izmjenu ili proširenje predaje u
postupak iz članka 63. Odboru koji daje mišljenje o tome je li nacrt
kodeksa,izmjena ili proširenje sukladan ovoj Uredbi ili, u situaciji iz
stavka 3., osiguravaju li se njime odgovarajuće zaštitne mjere.

8.   Ako se mišljenjem iz stavka 7. potvrdi da je nacrt kodeksa, izmjena
ili proširenje u skladu s ovom Uredbom ili, u situaciji iz stavka 3.
ovog članka, da se njima osiguravaju odgovarajuće zaštitne mjere, Odbor
predaje svoje mišljenje Komisiji.

9.   Komisija može provedbenim aktima odlučiti da odobreni kodeks,
izmjene ili proširenja koji su joj predani u skladu sa stavkom 8. ovog
članka imaju opću valjanost unutar Unije. Ti provedbeni akti donose se u
skladu s postupkom ispitivanja iz članka 93. stavka 2.

10.   Komisija osigurava odgovarajuću objavu odobrenih kodeksa za koje
je odlučeno da imaju opću valjanost u skladu sa stavkom 9.

11.   Odbor unosi sve odobrene kodekse ponašanja, izmjene i proširenja u
evidenciju i objavljuje ih na bilo koji prikladan način.

Članak 41.

Praćenje odobrenih kodeksa ponašanja

1.   Ne dovodeći u pitanje zadaće i ovlasti nadležnog nadzornog tijela
iz članaka 57. i 58., praćenje sukladnosti s kodeksom ponašanja u skladu
s člankom 40. može provoditi tijelo s odgovarajućim stupnjem stručnosti
za predmet kodeksa i koje je u tu svrhu akreditiralo nadležno nadzorno
tijelo.

2.   Tijelo iz stavka 1. može biti akreditirano za praćenje sukladnosti
s kodeksom ponašanja ako je to tijelo:

  ----------------------------------------------------------------------------
  \(a\)   nadležnom nadzornom tijelu zadovoljavajuće dokazalo svoju neovisnost
          i stručnost u predmetu kodeksa;
  ------- --------------------------------------------------------------------

  ----------------------------------------------------------------------------

  ----------------------------------------------------------------------------
  \(b\)   uspostavilo postupke koji mu omogućuju procjenu kvalificiranosti
          voditelja obrade i izvršitelja obrade za primjenu kodeksa, praćenje
          njihova poštovanja odredbi kodeksa i periodičnog preispitivanja
          njegova funkcioniranja;
  ------- --------------------------------------------------------------------

  ----------------------------------------------------------------------------

  ----------------------------------------------------------------------------
  \(c\)   uspostavilo postupke i strukture za rješavanje pritužbi na kršenja
          kodeksa ili na način na koji voditelj obrade ili izvršitelj obrade
          provode ili su proveli kodeks i učinilo te postupke i strukture
          transparentnima ispitanicima i javnosti; i
  ------- --------------------------------------------------------------------

  ----------------------------------------------------------------------------

  ----------------------------------------------------------------------------
  \(d\)   nadležnom nadzornom tijelu na njemu zadovoljavajući način dokazalo
          da njegove zadaće i dužnosti ne dovode do sukoba interesa.
  ------- --------------------------------------------------------------------

  ----------------------------------------------------------------------------

3.   Nadležno nadzorno tijelo predaje nacrt kriterija za akreditaciju
tijela iz stavka 1. ovog članka Odboru u skladu s mehanizmom
konzistentnosti iz članka 63.

4.   Ne dovodeći u pitanje zadaće i ovlasti nadležnog nadzornog tijela i
odredbe poglavlja VIII., tijelo iz stavka 1. ovog članka, uz primjenu
prikladnih zaštitnih mjera, poduzima odgovarajuće radnje u slučajevima u
kojima voditelj obrade ili izvršitelj obrade krše kodeks, što uključuje
suspendiranje ili isključivanje dotičnog voditelja obrade ili
izvršitelja obrade iz kodeksa. Ono izvješćuje nadležno nadzorno tijelo o
takvim radnjama i razlozima za njihovo poduzimanje.

5.   Nadležno nadzorno tijelo povlači akreditaciju tijela iz stavka 1.
ako se ne ispune uvjeti za akreditaciju ili oni više nisu ispunjeni, ili
radnje koje provodi tijelo krše ovu Uredbu.

6.   Ovaj članak ne primjenjuje se na obradu obavljaju tijela javne
vlasti i javna tijela.

Članak 42.

Certificiranje

1.   Države članice, nadzorna tijela, Odbor i Komisija potiču, osobito
na razini Unije, uspostavu mehanizama certificiranja zaštite podataka te
pečata i oznaka za zaštitu podataka u svrhu dokazivanja da su postupci
obrade koje provode voditelj obrade i izvršitelj obrade u skladu s ovom
Uredbom. Uzimaju se u obzir posebne potrebe mikro, malih i srednjih
poduzeća.

2.   Osim što ih poštuju voditelji obrade ili izvršitelji obrade koji
podliježu ovoj Uredbi, mehanizmi certificiranja zaštite podataka, pečati
ili oznake odobreni na temelju stavka 5.ovog članka mogu se uspostaviti
kako bi se dokazalo postojanje odgovarajućih mjera zaštite koje
osiguravaju voditelji obrade i izvršitelji obrade koji ne podliježu ovoj
Uredbi na temelju članka 3. u okviru prijenosa osobnih podataka trećim
zemljama ili međunarodnim organizacijama pod uvjetima iz članka 46.
stavka 2. točke (f). Takvi voditelji obrade ili izvršitelji obrade putem
ugovornih ili drugih pravno obvezujućih instrumenata preuzimaju
obvezujuće i provedive obveze za primjenu tih odgovarajućih mjera
zaštite, među ostalim u pogledu prava ispitanika.

3.   Certificiranje je dobrovoljno i dostupno putem procesa koji je
transparentan.

4.   Certificiranje na temelju ovog članka ne umanjuje odgovornost
voditelja obrade ili izvršitelja obrade za poštovanje ove Uredbe i ne
dovodi u pitanje zadaće i ovlasti nadzornih tijela nadležnih na temelju
članka 55. ili članka 56.

5.   Certificiranje na temelju ovog članka izdaju certifikacijska tijela
iz članka 43. ili nadležno nadzorno tijelo, na temelju kriterija koje je
odobrilo to nadležno nadzorno tijelo na temelju članka 58. stavka 3.,
ili Odbor na temelju članka 63.Ako je Odbor odobrio kriterije, iz toga
može proizaći zajednička certifikacija: Europski pečat za zaštitu
podataka.

6.   Voditelj obrade ili izvršitelj obrade koji svoje obrade predaje
mehanizmu certificiranja pruža sve informacije i pristup svojim
aktivnostima obrade koje su potrebne za vođenje postupka certificiranja
certifikacijskom tijelu iz članka 43. ili prema potrebi nadležnom
nadzornom tijelu.

7.   Certifikat se voditelju obrade ili izvršitelju obrade izdaje na
najviše tri godine i može se obnoviti pod istim uvjetima ako su i dalje
ispunjeni relevantni zahtjevi. Certifikacijska tijela iz članka 43. ili
nadležno nadzorno tijelo povlače certifikat prema potrebi ako se ne
ispune zahtjevi za certificiranja ili ako oni više nisu ispunjeni.

8.   Odbor sve mehanizme certificiranja, pečate i oznake za zaštitu
podataka unosi u evidenciju i objavljuje ih na bilo koji prikladan
način.

Članak 43.

Certifikacijska tijela

1.   Ne dovodeći u pitanje zadaće i ovlasti nadležnog nadzornog tijela
iz članaka 57. i 58., certifikacijska tijela s odgovarajućim stupnjem
stručnosti iz područja zaštite podataka, nakon što se o tome obavijesti
nadležno tijelo kako bi ono moglo prema potrebi izvršavati svoje ovlasti
na temelju članka 58. stavka 2. točke (h), izdaje i obnavlja
certificiranje. Države članice osiguravaju da je ta certifikacijska
tijela akreditiralo jedno ili oba sljedeća tijela:

  ---------------------------------------------------------------------------
  \(a\)   nadzorno tijelo koje je nadležno u skladu s člankom 55. ili člankom
          56.;
  ------- -------------------------------------------------------------------

  ---------------------------------------------------------------------------

  ----------------------------------------------------------------------------------------------------------------------------------
  \(b\)   nacionalno akreditacijsko tijelo imenovano u skladu s Uredbom (EZ) br. 765/2008 Europskog parlamenta i
          Vijeća[ (^20^)](https://eur-lex.europa.eu/legal-content/HR/TXT/?uri=celex:32016R0679#ntr20-L_2016119HR.01000101-E0020) u
          skladu s EN-ISO/IEC 17065/2012 i s dodatnim zahtjevima koje određuje nadzorno tijelo koje je nadležno u skladu s
          člankom 55. ili člankom 56.
  ------- --------------------------------------------------------------------------------------------------------------------------

  ----------------------------------------------------------------------------------------------------------------------------------

2.   Certifikacijska tijela iz stavka 1. akreditirana su u skladu sa tim
stavkom. samo ako su:

  ----------------------------------------------------------------------------
  \(a\)   nadležnom nadzornom tijelu zadovoljavajuće dokazala svoju neovisnost
          i stručnost u predmetu certificiranja;
  ------- --------------------------------------------------------------------

  ----------------------------------------------------------------------------

  ----------------------------------------------------------------------------
  \(b\)   obvezala se poštovati kriterije iz članka 42. stavka 5. koje je
          odobrilo nadzorno tijelo nadležno na temelju članka 55. ili članka
          56. ili Odbor na temelju članka 63.;
  ------- --------------------------------------------------------------------

  ----------------------------------------------------------------------------

  ----------------------------------------------------------------------------
  \(c\)   uspostavila postupke za izdavanje, periodično preispitivanje i
          povlačenje certificiranja, pečata i oznaka za zaštitu podataka;
  ------- --------------------------------------------------------------------

  ----------------------------------------------------------------------------

  ----------------------------------------------------------------------------
  \(d\)   uspostavila postupke i strukture za rješavanje pritužbi na kršenja
          certifikacije ili način na koji voditelj obrade ili izvršitelj
          obrade provode ili su proveli certificiranje, i učinila te postupke
          i strukture transparentnima ispitanicima i javnosti; i
  ------- --------------------------------------------------------------------

  ----------------------------------------------------------------------------

  ----------------------------------------------------------------------------
  \(e\)   nadležnom nadzornom tijelu na zadovoljavajući način dokazala da
          njegove zadaće i dužnosti ne dovode do sukoba interesa.
  ------- --------------------------------------------------------------------

  ----------------------------------------------------------------------------

3.   Akreditacija certifikacijskih tijela iz stavaka 1. i 2. ovog članka
provodi se na temelju kriterija koje je odobrilo nadzorno tijelo
nadležno na temelju članka 55. ili članka 56. ili Odbor na temelju
članka 63. Ako je akreditacija provedena na temelju stavka 1. točke (b)
ovog članka, ti zahtjevi služe kao nadopuna zahtjevima predviđenima u
Uredbi (EZ) br. 765/2008 i tehničkim pravilima kojima su opisani metode
i postupci certifikacijskih tijela.

4.   Certifikacijska tijela iz stavka 1. odgovorna su za ispravnu
procjenu koja dovodi do certifikacije ili povlačenja takvog certifikata
ne dovodeći u pitanje odgovornosti voditelja obrade ili izvršitelja
obrade da poštuju ovu Uredbu. Akreditacija se izdaje na najviše pet
godina i može se obnoviti pod istim uvjetima ako certifikacijsko tijelo
i dalje ispunjava relevantne zahtjeve iz ovog članka.

5.   Certifikacijska tijela iz stavka 1. nadležnim nadzornim tijelima
navode razloge za davanje ili povlačenje zatraženog certifikata.

6.   Nadzorno tijelo u lako dostupnom obliku objavljuje zahtjeve iz
stavka 3. ovog članka i kriterije iz članka 42. stavka 5. Nadzorna
tijela prosljeđuju te zahtjeve i kriterije Odboru. Odbor sve mehanizme
certificiranja i pečate za zaštitu podataka unosi u evidenciju te ih
objavljuje na bilo koji prikladan način.

7.   Ne dovodeći u pitanje poglavlje VIII., nadležno nadzorno tijelo ili
nacionalno akreditacijsko tijelo povlači akreditaciju certifikacijskog
tijela na temelju stavka 1. ovog članka ako se ne ispune uvjeti za
akreditaciju ili oni više nisu ispunjeni, ili ako se radnjama koje
provodi certifikacijsko tijelo krši ova Uredba.

8.   Komisija ima ovlasti donositi delegirane akte u skladu s
člankom 92. u svrhu preciziranja zahtjeva koje je potrebno uzeti u obzir
za mehanizme certificiranja zaštite podataka iz članka 42. stavka 1.

9.   Komisija može donijeti provedbene akte kojima propisuje tehničke
standarde za mehanizme certificiranja, pečate i oznake za zaštitu
podataka te mehanizme promicanja i priznavanja tih mehanizama
certificiranja, pečata i oznaka. Ti provedbeni akti donose se u skladu s
postupkom ispitivanja iz članka 93. stavka 2.

### POGLAVLJE V. Prijenosi osobnih podataka trećim zemljama ili međunarodnim organizacijama

Članak 44.

Opća načela prijenosa

Svaki prijenos osobnih podataka koji se obrađuju ili su namijenjeni za
obradu nakon prijenosa u treću zemlju ili međunarodnu organizaciju
odvija se jedino ako, u skladu s drugim odredbama ove Uredbe, voditelj
obrade i izvršitelj obrade djeluju u skladu s uvjetima iz ovog poglavlja
koji vrijede i za daljnje prijenose osobnih podataka iz treće zemlje ili
međunarodne organizacije u još jednu treću zemlju ili međunarodnu
organizaciju. Sve odredbe iz ovog poglavlja primjenjuju se kako bi se
osiguralo da se ne ugrozi razina zaštite pojedinaca zajamčena ovom
Uredbom.

Članak 45.

Prijenosi na temelju odluke o primjerenosti

1.   Prijenos osobnih podataka trećoj zemlji ili međunarodnoj
organizaciji može se dogoditi kada Komisija odluči da treća zemlja,
područje, ili jedan ili više određenih sektora unutar te treće zemlje,
ili međunarodna organizacija o kojoj je riječ osigurava primjerenu
razinu zaštite. Takav prijenos ne zahtijeva posebno odobrenje.

2.   Prilikom procjene primjerenosti stupnja zaštite Komisija osobito
uzima u obzir sljedeće elemente:

  ----------------------------------------------------------------------------
  \(a\)   vladavinu prava, poštovanje ljudskih prava i temeljnih sloboda,
          relevantno zakonodavstvo, i opće i sektorsko, što uključuje
          zakonodavstvo o javnoj sigurnosti, obrani, nacionalnoj sigurnosti,
          kaznenom pravu i pristupu tijela javne vlasti osobnim podacima, kao
          i provedbu tog zakonodavstva, pravila o zaštiti podataka, pravila
          struke i mjere sigurnosti, što uključuje pravila za daljnji prijenos
          osobnih podataka još jednoj trećoj zemlji ili međunarodnoj
          organizaciji, koja se poštuju u toj trećoj zemlji ili međunarodnoj
          organizaciji, sudsku praksu te postojanje djelotvornih i provedivih
          prava ispitanika te učinkovite upravne i sudske zaštite ispitanika
          čiji se osobni podaci prenose;
  ------- --------------------------------------------------------------------

  ----------------------------------------------------------------------------

  ----------------------------------------------------------------------------
  \(b\)   postojanje i djelotvorno funkcioniranje jednog neovisnog nadzornog
          tijela ili više njih u trećoj zemlji, ili tijela kojem podliježe
          međunarodna organizacija, s odgovornošću osiguravanja i provođenja
          poštovanja pravila o zaštiti podataka, što uključuje primjerene
          provedbene ovlasti za pomoć ispitanicima i savjetovanje ispitanika u
          ostvarivanju njihovih prava te za suradnju s nadzornim tijelima
          država članica; i
  ------- --------------------------------------------------------------------

  ----------------------------------------------------------------------------

  ----------------------------------------------------------------------------
  \(c\)   međunarodne obveze koje je dotična treća zemlja ili međunarodna
          organizacija preuzela, ili druge obveze koje proizlaze iz pravno
          obvezujućih konvencija ili instrumenata, kao i iz njezina
          sudjelovanja u multilateralnim ili regionalnim sustavima, osobito u
          vezi sa zaštitom osobnih podataka.
  ------- --------------------------------------------------------------------

  ----------------------------------------------------------------------------

3.   Komisija nakon procjene primjerenosti stupnja zaštite može putem
provedbenog akta odlučiti da treća zemlja, područje, ili jedan ili više
određenih sektora unutar treće zemlje, ili međunarodna organizacija
osigurava primjerenu razinu zaštite u smislu stavka 2. ovog članka. U
provedbenom aktu predviđa se mehanizam za periodično preispitivanje,
najmanje svake četiri godine, kojim će se uzeti u obzir svi relevantni
događaji u toj trećoj zemlji ili međunarodnoj organizaciji. U
provedbenom aktu precizira se teritorijalna i sektorska primjena, a
prema potrebi utvrđuje se i nadzorno tijelo ili nadzorna tijela iz
stavka 2. točke (b) ovog članka. Provedbeni akt donosi se u skladu s
postupkom ispitivanja iz članka 93. stavka 2.

4.   Komisija kontinuirano prati razvoj događaja u trećim zemljama i
međunarodnim organizacijama koji bi mogli utjecati na funkcioniranje
odluka donesenih u skladu sa stavkom 3. ovog članka i odluka donesenih
na temelju članka 25. stavka 6. Direktive 95/46/EZ.

5.   Ako dostupne informacije otkrivaju, a osobito nakon preispitivanja
iz stavka 3. ovog članka, da treća zemlja, područje ili jedan ili više
određenih sektora unutar treće zemlje, ili međunarodna organizacija više
ne osigurava primjerenu razinu zaštite u smislu stavka 2. ovog članka u
mjeri u kojoj je to potrebno, Komisija provedbenim aktima stavlja izvan
snage, mijenja ili suspendira odluku iz stavka 3. ovog članka bez
retroaktivnog učinka. Ti provedbeni akti donose se u skladu s postupkom
ispitivanja iz članka 93. stavka 2.

Zbog valjano utemeljenih krajnje hitnih razloga, Komisija donosi odmah
primjenjive provedbene akte u skladu s postupkom iz članka 93. stavka 3.

6.   Komisija započinje savjetovanje s trećom zemljom ili međunarodnom
organizacijom radi popravljanja stanja koje je dovelo do odluke u skladu
sa stavkom 5.

7.   Odluka u skladu sa stavkom 5. ovog članka ne dovodi u pitanje
prijenose osobnih podataka u treću zemlju, na područje, ili u jedan ili
više određenih sektora unutar te treće zemlje, ili međunarodnu
organizaciju o kojoj je riječ u skladu s člancima od 46. do 49.

8.   U Službenom listu Europske unije i na svojoj internetskoj stranici
Komisija objavljuje popis trećih zemalja, područja i određenih sektora
unutar treće zemlje i međunarodnih organizacija u pogledu kojih je
donijela odluku da ne osiguravaju odgovarajuću razinu zaštite ili da je
više ne osiguravaju.

9.   Odluke koje je Komisija donijela na temelju članka 25. stavka 6.
Direktive 95/46/EZ ostaju na snazi dok se ne izmijene, zamijene ili
stave izvan snage odlukom Komisije donesenom u skladu sa stavkom 3. ili
5. ovog članka.

Članak 46.

Prijenosi koji podliježu odgovarajućim zaštitnim mjerama

1.   Ako nije donesena odluka na temelju članka 45. stavka 3., voditelj
obrade ili izvršitelj obrade trećoj zemlji ili međunarodnoj organizaciji
osobne podatke mogu prenijeti samo ako je voditelj obrade ili izvršitelj
obrade predvidio odgovarajuće zaštitne mjere i pod uvjetom da su
ispitanicima na raspolaganju provediva prava i učinkovita sudska
zaštita.

2.   Odgovarajuće zaštitne mjere iz stavka 1. mogu, bez potrebe za
ikakvim posebnim ovlaštenjem nadzornog tijela, pružati:

  ---------------------------------------------------------------------------
  \(a\)   pravno obvezujući i provedivi instrument između tijela javne vlasti
          ili javnih tijela;
  ------- -------------------------------------------------------------------

  ---------------------------------------------------------------------------

  --------------------------------------------------------------------------
  \(b\)   obvezujuća korporativna pravila u skladu s člankom 47.;
  ------- ------------------------------------------------------------------

  --------------------------------------------------------------------------

  ----------------------------------------------------------------------------
  \(c\)   standardne klauzule o zaštiti podataka koje donosi Komisija u skladu
          s postupkom ispitivanja iz članka 93. stavka 2.;
  ------- --------------------------------------------------------------------

  ----------------------------------------------------------------------------

  ----------------------------------------------------------------------------
  \(d\)   standardne klauzule o zaštiti podataka koje donosi nadzorno tijelo i
          koje Komisija odobrava u skladu s postupkom ispitivanja iz
          članka 93. stavka 2.;
  ------- --------------------------------------------------------------------

  ----------------------------------------------------------------------------

  ----------------------------------------------------------------------------
  \(e\)   odobreni kodeks ponašanja u skladu s člankom 40. zajedno s
          obvezujućim i provedivim obvezama voditelja obrade ili izvršitelja
          obrade u trećoj zemlji za primjenu odgovarajućih zaštitnih mjera,
          među ostalim u pogledu prava ispitanika; ili
  ------- --------------------------------------------------------------------

  ----------------------------------------------------------------------------

  ----------------------------------------------------------------------------
  \(f\)   odobreni mehanizam certificiranja u skladu s člankom 42. zajedno s
          obvezujućim i provedivim obvezama voditelja obrade ili izvršitelja
          obrade u trećoj zemlji za primjenu odgovarajućih zaštitnih mjera,
          između ostalog u pogledu prava ispitanika.
  ------- --------------------------------------------------------------------

  ----------------------------------------------------------------------------

3.   Pod uvjetom da to odobri nadležno nadzorno tijelo, odgovarajuće
zaštitne mjere iz stavka 1. konkretno mogu pružiti i:

  ----------------------------------------------------------------------------
  \(a\)   ugovorne klauzule između voditelja obrade ili izvršitelja obrade i
          voditelja obrade, izvršitelja obrade ili primatelja osobnih podataka
          u trećoj zemlji ili međunarodnoj organizaciji; ili
  ------- --------------------------------------------------------------------

  ----------------------------------------------------------------------------

  ----------------------------------------------------------------------------
  \(b\)   odredbe koje treba unijeti u administrativne dogovore između tijela
          javne vlasti ili javnih tijela i koja sadrže provediva i djelotvorna
          prava ispitanika.
  ------- --------------------------------------------------------------------

  ----------------------------------------------------------------------------

4.   Nadzorno tijelo u slučajevima iz stavka 3. ovog članka primjenjuje
mehanizam konzistentnosti iz članka 63.

5.   Odobrenja države članice ili nadzornog tijela na temelju članka 26.
stavka 2. Direktive 95/46/EZ ostaju valjana dok ih nadzorno tijelo prema
potrebi ne izmijeni, zamijeni ili stavi izvan snage. Odluke koje je
Komisija donijela na osnovi članka 26. stavka 4. Direktive 95/46/EZ
ostaju na snazi dok se prema potrebi ne izmijene, zamijene ili stave
izvan snage odlukom Komisije donesenom u skladu sa stavkom 2. ovog
članka.

Članak 47.

Obvezujuća korporativna pravila

1.   Nadležno nadzorno tijelo odobrava obvezujuća korporativna pravila u
skladu s mehanizmom konzistentnosti iz članka 63. pod uvjetom da:

  ----------------------------------------------------------------------------
  \(a\)   su pravno obvezujuća i da se primjenjuju na svakog zainteresiranog
          člana određene grupe poduzetnika ili grupe poduzeća koja se bave
          zajedničkom gospodarskom djelatnošću, što uključuje njihove
          zaposlenike, te da ih oni provode;
  ------- --------------------------------------------------------------------

  ----------------------------------------------------------------------------

  ---------------------------------------------------------------------------
  \(b\)   izrijekom daju provediva prava ispitanicima u pogledu obrade
          njihovih osobnih podataka; i
  ------- -------------------------------------------------------------------

  ---------------------------------------------------------------------------

  ------------------------------------------------------------------------
  \(c\)   ispunjavaju uvjete utvrđene u stavku 2.
  ------- ----------------------------------------------------------------

  ------------------------------------------------------------------------

2.   Obvezujuća korporativna pravila iz stavka 1. određuju najmanje:

  ----------------------------------------------------------------------------
  \(a\)   strukturu i kontaktne podatke grupe poduzetnika ili grupe poduzeća
          koja se bave zajedničkom gospodarskom djelatnošću i svakog od
          njezinih članova;
  ------- --------------------------------------------------------------------

  ----------------------------------------------------------------------------

  ----------------------------------------------------------------------------
  \(b\)   prijenose podataka ili skupove prijenosa, uključujući i kategorije
          osobnih podataka, vrste obrade i njezine svrhe, vrstu ispitanika
          koji su time pogođeni i identifikaciju treće zemlje ili zemalja o
          kojima je riječ;
  ------- --------------------------------------------------------------------

  ----------------------------------------------------------------------------

  ---------------------------------------------------------------------------
  \(c\)   njihovo pravno obvezujuće obilježje, kako iznutra tako i prema van;
  ------- -------------------------------------------------------------------

  ---------------------------------------------------------------------------

  ----------------------------------------------------------------------------
  \(d\)   primjenu općih načela zaštite podataka, posebice ograničavanja
          svrhe, smanjenja količine podataka, ograničenog razdoblja pohrane,
          kvalitete podataka, tehničke i integrirane zaštite podataka, pravne
          osnove obrade, obrade posebnih kategorija osobnih podataka, mjera za
          osiguravanje sigurnosti podataka i uvjete u pogledu daljnjih
          prijenosa tijelima koja nisu obvezana obvezujućim korporativnim
          pravilima;
  ------- --------------------------------------------------------------------

  ----------------------------------------------------------------------------

  ----------------------------------------------------------------------------
  \(e\)   prava ispitanikâ s obzirom na obradu i načine za ostvarenje tih
          prava, uključujući i pravo da ne podliježu odlukama koje se
          isključivo temelje na automatiziranoj obradi, što uključuje izradu
          profila u skladu s člankom 22., pravo na pritužbu nadležnom
          nadzornom tijelu i nadležnim sudovima država članica u skladu s
          člankom 79. i dobivanje sudske pomoći te, prema potrebi, naknade za
          kršenje obvezujućih korporativnih pravila;
  ------- --------------------------------------------------------------------

  ----------------------------------------------------------------------------

  ----------------------------------------------------------------------------
  \(f\)   da voditelj obrade ili izvršitelj obrade s poslovnim nastanom na
          državnom području države članice prihvati odgovornost za sva kršenja
          obvezujućih korporativnih pravila bilo kojeg zainteresiranog člana
          bez poslovnog nastana u Uniji; voditelj obrade ili izvršitelj obrade
          izuzet je od ove odgovornosti, u cijelosti ili djelomično, samo ako
          dokaže da taj član nije odgovoran za događaj koji je prouzročio
          štetu;
  ------- --------------------------------------------------------------------

  ----------------------------------------------------------------------------

  ----------------------------------------------------------------------------
  \(g\)   kako se ispitanicima pružaju informacija o obvezujućim korporativnim
          pravilima, osobito o odredbama iz točaka (d), (e) i (f) ovog stavka,
          pored informacija iz članaka 13. i 14.;
  ------- --------------------------------------------------------------------

  ----------------------------------------------------------------------------

  ----------------------------------------------------------------------------
  \(h\)   zadaće svakog službenika za zaštitu podataka imenovanog u skladu s
          člankom 37. ili bilo koje druge osobe ili subjekta odgovornih za
          praćenje usklađenosti s obvezujućim korporativnim pravilima unutar
          grupe poduzetnika ili grupe poduzeća koja se bave zajedničkom
          gospodarskom djelatnošću,te praćenje osposobljavanja i rješavanja
          pritužbi;
  ------- --------------------------------------------------------------------

  ----------------------------------------------------------------------------

  -----------------------------------------------------------------------
  \(i\)   postupke povodom pritužbi;
  ------- ---------------------------------------------------------------

  -----------------------------------------------------------------------

  ----------------------------------------------------------------------------
  \(j\)   mehanizme unutar grupe poduzetnika ili grupe poduzeća koja se bave
          zajedničkom gospodarskom djelatnošću, kojima se osigurava provjera
          poštovanja obvezujućih korporativnih pravila. Takvi mehanizmi
          uključuju revizije zaštite podataka i metode za korektivne mjere za
          zaštitu prava ispitanika. Rezultati takve provjere trebali bi se
          priopćiti osobi ili subjektu iz točke (h) i upravnom odboru
          poduzetnika u vladajućem položaju u grupi poduzetnika ili grupi
          poduzeća koja se bave zajedničkom gospodarskom djelatnošću, te se na
          zahtjev ustupiti nadležnom nadzornom tijelu;
  ------- --------------------------------------------------------------------

  ----------------------------------------------------------------------------

  ----------------------------------------------------------------------------
  \(k\)   mehanizme za izvješćivanje i vođenje evidencije o promjenama pravila
          i izvješćivanje nadzornog tijela o tim promjenama;
  ------- --------------------------------------------------------------------

  ----------------------------------------------------------------------------

  ----------------------------------------------------------------------------
  \(l\)   mehanizam suradnje s nadzornim tijelom radi osiguravanja
          usklađenosti svakog člana grupe poduzetnika ili grupe poduzeća koja
          se bave zajedničkom gospodarskom djelatnošću, osobito tako da se
          nadzornom tijelu stave na raspolaganje rezultati provjera mjera iz
          točke (j);
  ------- --------------------------------------------------------------------

  ----------------------------------------------------------------------------

  ----------------------------------------------------------------------------
  \(m\)   mehanizme za izvješćivanje nadležnog nadzornog tijela o bilo kakvim
          pravnim obvezama koje se na člana grupe poduzetnika ili grupe
          poduzeća koja se bave zajedničkom gospodarskom djelatnošću
          primjenjuju u trećoj zemlji, a koje bi mogle imati značajan štetan
          utjecaj na jamstva pružena obvezujućim korporativnim pravilima; i
  ------- --------------------------------------------------------------------

  ----------------------------------------------------------------------------

  ----------------------------------------------------------------------------
  \(n\)   odgovarajuće osposobljavanje za zaštitu podataka za osoblje koje ima
          stalan ili redovan pristup osobnim podacima.
  ------- --------------------------------------------------------------------

  ----------------------------------------------------------------------------

3.   Komisija može odrediti format i postupke razmjene informacija
između voditeljâ obrade, izvršitelja obrade i nadzornih tijela za
obvezujuća korporativna pravila u smislu ovog članka. Ti provedbeni akti
donose se u skladu s postupkom ispitivanja iz članka 93. stavka 2.

Članak 48.

Prijenos ili otkrivanje podataka koji nisu dopušteni u pravu Unije

Sve presude suda ili sve odluke upravnog tijela treće zemlje kojima se
od voditelja obrade ili izvršitelja obrade zahtijeva prijenos ili
otkrivanje osobnih podataka mogu biti priznate ili izvršive na bilo koji
način samo ako se temelje na nekom međunarodnom sporazumu, poput ugovora
o uzajamnoj pravnoj pomoći, koji je na snazi između treće zemlje koja je
podnijela zahtjev i Unije ili države članice, ne dovodeći u pitanje
druge razloge za prijenos u skladu s ovim poglavljem.

Članak 49.

Odstupanja za posebne situacije

1.   Ako ne postoji odluka o primjerenosti u skladu s člankom 45.
stavkom 3., ili odgovarajuće zaštitne mjere u skladu s člankom 46., što
uključuje obvezujuća korporativna pravila, prijenos ili skup prijenosa
osobnih podataka u treću zemlju ili međunarodnu organizaciju ostvaruje
se samo pod jednim od sljedećih uvjeta:

  ----------------------------------------------------------------------------
  \(a\)   ispitanik je izričito pristao na predloženi prijenos nakon što je
          bio obaviješten o mogućim rizicima takvih prijenosa za ispitanika
          zbog nepostojanja odluke o primjerenosti i odgovarajućih zaštitnih
          mjera;
  ------- --------------------------------------------------------------------

  ----------------------------------------------------------------------------

  ----------------------------------------------------------------------------
  \(b\)   prijenos je nužan za izvršavanje ugovora između ispitanika i
          voditelja obrade ili provedbu predugovornih mjera na zahtjev
          ispitanika;
  ------- --------------------------------------------------------------------

  ----------------------------------------------------------------------------

  ----------------------------------------------------------------------------
  \(c\)   prijenos je nužan radi sklapanja ili izvršavanja ugovora sklopljenog
          u interesu ispitanika između voditelja obrade i druge fizičke ili
          pravne osobe;
  ------- --------------------------------------------------------------------

  ----------------------------------------------------------------------------

  -------------------------------------------------------------------------
  \(d\)   prijenos je nužan iz važnih razloga javnog interesa;
  ------- -----------------------------------------------------------------

  -------------------------------------------------------------------------

  ---------------------------------------------------------------------------
  \(e\)   prijenos je nužan za postavljanje, ostvarivanje ili obranu pravnih
          zahtjeva;
  ------- -------------------------------------------------------------------

  ---------------------------------------------------------------------------

  ----------------------------------------------------------------------------
  \(f\)   prijenos je nužan za zaštitu životno važnih interesa ispitanika ili
          drugih osoba ako ispitanik fizički ili pravno ne može dati privolu;
  ------- --------------------------------------------------------------------

  ----------------------------------------------------------------------------

  ----------------------------------------------------------------------------
  \(g\)   prijenos se obavlja iz registra koji prema pravu Unije ili pravu
          države članice služi pružanju informacija javnosti i koji je otvoren
          na uvid javnosti ili bilo kojoj osobi koja može dokazati neki
          opravdani interes, ali samo u mjeri u kojoj su ispunjeni uvjeti
          propisani u pravu Unije ili pravu države članice za uvid u tom
          posebnom slučaju.
  ------- --------------------------------------------------------------------

  ----------------------------------------------------------------------------

Kad se prijenos ne može temeljiti na nekoj odredbi iz članka 45. ili
46., uključujući odredbe obvezujućih korporativnih pravila, i kad nije
primjenjivo nijedno odstupanje za posebne situacije iz prvog podstavka
ovog stavka, prijenos u treću zemlju ili međunarodnu organizaciju može
se ostvariti samo ako se prijenos ne ponavlja, ako se odnosi samo na
ograničen broj ispitanika, nužan je za potrebe uvjerljivih, legitimnih
interesa voditelja obrade koji nisu podređeni interesima ili pravima i
slobodama ispitanika, a voditelj obrade procijenio sve okolnosti
prijenosa podataka te je na temelju te procjene predvidio odgovarajuće
zaštitne mjere u pogledu zaštite osobnih podataka. Voditelj obrade
obavješćuje nadzorno tijelo o tom prijenosu. Uz pružanje informacija iz
članaka 13. i 14., voditelj obrade ispitanika obavješćuje o prijenosu i
o uvjerljivim legitimnim interesima.

2.   Prijenos na temelju prvog podstavka stavka 1. točke (g) ne
uključuje osobne podatke u cjelini ni cijele kategorije osobnih podataka
sadržanih u registru. Kada registar služi na uvid osobama koje imaju
opravdani interes, prijenos se obavlja samo na zahtjev tih osoba ili ako
su one primatelji.

3.   Stavak 1. prvi podstavak točke (a), (b) i (c) i stavak 1. drugi
podstavak ne primjenjuju se na aktivnosti koje provode tijela javne
vlasti izvršavajući svoje javne ovlasti.

4.   Javni interes iz prvog podstavka stavka 1. točke (d) mora biti
priznat u pravu Unije ili u pravu države članice kojem podliježe
voditelj obrade.

5.   Ako nije donesena odluka o primjerenosti, pravo Unije ili pravo
države članice mogu, iz važnih razloga javnog interesa, izričito
odrediti ograničenja prijenosa određenih kategorija osobnih podataka
trećoj zemlji ili međunarodnoj organizaciji. Države članice dužne su
obavijestiti Komisiju o takvim odredbama.

6.   Voditelj obrade ili izvršitelj obrade dokumentiraju procjenu kao i
odgovarajuće mjere zaštite iz stavka 1. drugog podstavka ovog članka u
evidencijama iz članka 30.

Članak 50.

Međunarodna suradnja s ciljem zaštite osobnih podataka

Komisija i nadzorna tijela poduzimaju odgovarajuće mjere u pogledu
trećih zemalja i međunarodnih organizacija s ciljem:

  ----------------------------------------------------------------------------
  \(a\)   razvoja mehanizama međunarodne suradnje za olakšavanje djelotvornog
          izvršavanja zakonodavstva o zaštiti osobnih podataka;
  ------- --------------------------------------------------------------------

  ----------------------------------------------------------------------------

  ----------------------------------------------------------------------------
  \(b\)   osiguranja međunarodne uzajamne pomoći u izvršavanju zakonodavstva o
          zaštiti osobnih podataka, uključujući obavješćivanjem, upućivanjem
          pritužbi, pomoći u istragama i razmjenom informacija, u skladu s
          odgovarajućim zaštitnim mjerama za zaštitu osobnih podataka i drugim
          temeljnim pravima i slobodama;
  ------- --------------------------------------------------------------------

  ----------------------------------------------------------------------------

  ----------------------------------------------------------------------------
  \(c\)   uključivanja relevantnih dionika u raspravu i aktivnosti čiji je
          cilj produbiti međunarodnu suradnju u izvršavanju zakonodavstva o
          zaštiti osobnih podataka;
  ------- --------------------------------------------------------------------

  ----------------------------------------------------------------------------

  ----------------------------------------------------------------------------
  \(d\)   promicanja razmjene i dokumentiranja zakonodavstva i prakse u vezi
          sa zaštitom osobnih podataka, među ostalim u vezi sa sukobima
          nadležnosti s trećim zemljama.
  ------- --------------------------------------------------------------------

  ----------------------------------------------------------------------------

### POGLAVLJE VI. Neovisna nadzorna tijela

#### Odjeljak 1. Neovisni status

Članak 51.

Nadzorno tijelo

1.   Svaka država članica osigurava da je jedno ili više neovisnih
tijela javne vlasti odgovorno za praćenje primjene ove Uredbe kako bi se
zaštitila temeljna prava i slobode pojedinaca u pogledu obrade i olakšao
slobodan protok osobnih podataka unutar Unije („nadzorno tijelo").

2.   Svako nadzorno tijelo doprinosi dosljednoj primjeni ove Uredbe u
cijeloj Uniji. U tu svrhu nadzorna tijela surađuju međusobno i s
Komisijom u skladu s poglavljem VII.

3.   Ako u državi članici postoji više od jednog nadzornog tijela, ta
država članica imenuje nadzorno tijelo koje ta tijela predstavlja u
Odboru i uspostavlja mehanizam kojim se osigurava da druga tijela
poštuju pravila u vezi s mehanizmom konzistentnosti iz članka 63.

4.   Svaka država članica izvješćuje Komisiju o odredbama zakona koje
donosi u skladu s ovim poglavljem do 25. svibnja 2018. i, bez odgode, o
svim naknadnim izmjenama koje na njih utječu.

Članak 52.

Neovisnost

1.   Svako nadzorno tijelo djeluje potpuno neovisno pri obavljanju
svojih dužnosti i izvršavanju svojih ovlasti u skladu s ovom Uredbom.

2.   Član ili članovi svakog nadzornog tijela moraju biti slobodni od
vanjskog utjecaja, bilo izravnog bilo neizravnog, pri obavljanju svojih
dužnosti i izvršavanju svojih ovlasti u skladu s ovom Uredbom te ne
smiju tražiti ni primati upute ni od koga.

3.   Član ili članovi svakog nadzornog tijela moraju se suzdržavati od
svih radnji koje nisu u skladu s njihovim dužnostima te se tijekom
svojeg mandata ne smiju baviti nikakvom neusklađenom djelatnošću, bez
obzira na to je li ona plaćena ili ne.

4.   Svaka država članica osigurava da svako nadzorno tijelo ima
ljudske, tehničke i financijske resurse, prostorije i infrastrukturu
potrebne za djelotvorno obavljanje svojih zadaća i izvršavanje svojih
ovlasti, uključujući one koje treba izvršavati u kontekstu uzajamne
pomoći, suradnje i sudjelovanja u Odboru.

5.   Svaka država članica osigurava da svako nadzorno tijelo odabire i
ima vlastito osoblje kojim isključivo rukovodi član ili članovi
predmetnog nadzornog tijela.

6.   Svaka država članica osigurava da svako nadzorno tijelo podliježe
financijskoj kontroli koja ne utječe na njegovu neovisnost i da ima
zasebne, javne, godišnje proračune koji mogu biti dio cjelokupnog
državnog ili nacionalnog proračuna.

Članak 53.

Opći uvjeti za članove nadzornog tijela

1.   Države članice osiguravaju da svakog člana njihovih nadzornih
tijela u okviru transparentnog postupka imenuje:

  -----------------------------------------------------------------------
  ---         njihov parlament;
  ----------- -----------------------------------------------------------

  -----------------------------------------------------------------------

  -----------------------------------------------------------------------
  ---           njihova vlada;
  ------------- ---------------------------------------------------------

  -----------------------------------------------------------------------

  -----------------------------------------------------------------------
  ---        njihov šef države; ili
  ---------- ------------------------------------------------------------

  -----------------------------------------------------------------------

  -------------------------------------------------------------------------
  ---   neovisno tijelo kojem je pravom države članice povjereno to
        imenovanje.
  ----- -------------------------------------------------------------------

  -------------------------------------------------------------------------

2.   Svaki član mora imati kvalifikacije, iskustvo i vještine, posebno u
području zaštite osobnih podataka, potrebne za obavljanje svojih
dužnosti i izvršavanje svojih ovlasti.

3.   Dužnosti člana završavaju u slučaju isteka mandata, ostavke ili
razrješenja dužnosti u skladu s pravom dotične države članice.

4.   Član smije biti otpušten samo u slučajevima teške povrede dužnosti
ili ako član više ne ispunjava uvjete potrebne za izvršavanje dužnosti.

Članak 54.

Pravila za osnivanje nadzornog tijela

1.   Svaka država članica zakonom predviđa sve od navedenog:

  -----------------------------------------------------------------------
  \(a\)   osnivanje svakog nadzornog tijela;
  ------- ---------------------------------------------------------------

  -----------------------------------------------------------------------

  ---------------------------------------------------------------------------
  \(b\)   kvalifikacije i uvjete prihvatljivosti potrebne za imenovanje
          članom svakog nadzornog tijela;
  ------- -------------------------------------------------------------------

  ---------------------------------------------------------------------------

  ---------------------------------------------------------------------------
  \(c\)   pravila i postupke za imenovanje člana ili članova svakog nadzornog
          tijela;
  ------- -------------------------------------------------------------------

  ---------------------------------------------------------------------------

  ----------------------------------------------------------------------------
  \(d\)   trajanje mandata člana ili članova svakog nadzornog tijela ne kraćeg
          od četiri godine, osim za prvo imenovanje nakon 24. svibnja 2016., a
          čiji dio može trajati kraće ako je to potrebno kako bi se zaštitila
          neovisnost nadzornog tijela putem postupka postupnog imenovanja;
  ------- --------------------------------------------------------------------

  ----------------------------------------------------------------------------

  ----------------------------------------------------------------------------
  \(e\)   jesu li član ili članovi svakog nadzornog tijela prihvatljivi da
          budu ponovno izabrani i, ako jesu, na koliko mandata;
  ------- --------------------------------------------------------------------

  ----------------------------------------------------------------------------

  ----------------------------------------------------------------------------
  \(f\)   uvjete kojima se uređuju obveze člana ili članova osoblja svakog
          nadzornog tijela, zabrane djelovanja, poslova i pogodnosti koji nisu
          u skladu s tim tijekom i nakon mandata te pravila kojima se uređuje
          prestanak radnog odnosa.
  ------- --------------------------------------------------------------------

  ----------------------------------------------------------------------------

2.   Član ili članovi i osoblje svakog nadzornog tijela podliježu, u
skladu s pravom Unije ili pravom države članice, obvezi čuvanja
profesionalne tajne i za vrijeme mandata i nakon njegova završetka, s
obzirom na sve povjerljive informacije koje doznaju tijekom obavljanja
svojih dužnosti ili izvršavanja svojih ovlasti. Tijekom svojeg mandata
ta se dužnost čuvanja profesionalne tajne posebno primjenjuje na
izvješćivanje pojedinaca o kršenjima ove Uredbe.

#### Odjeljak 2. Nadležnost, zadaće i ovlasti

Članak 55.

Nadležnost

1.   Svako nadzorno tijelo nadležno je za obavljanje zadaća koje su mu
povjerene i izvršavanje ovlasti koje su mu dodijeljene u skladu s ovom
Uredbom na državnom području vlastite države članice.

2.   Ako obradu obavljaju tijela javne vlasti ili privatna tijela koja
postupaju na temelju članka 6. stavka 1.točke (c) ili (e), nadležno je
nadzorno tijelo dotične države članice. U takvim slučajevima ne
primjenjuje se članak 56.

3.   Nadzorna tijela nisu nadležna nadzirati postupke obrade sudova kada
obavljaju svoju sudbenu funkciju.

Članak 56.

Nadležnost vodećeg nadzornog tijela

1.   Ne dovodeći u pitanje članak 55. nadzorno tijelo glavnog poslovnog
nastana ili jedinog poslovnog nastana voditelja obrade ili izvršitelja
obrade nadležno je djelovati kao vodeće nadzorno tijelo za prekograničnu
obradu koju provodi taj voditelj obrade ili izvršitelj obrade u skladu s
postupkom utvrđenim u članku 60.

2.   Odstupajući od stavka 1. svako nadzorno tijelo nadležno je za
rješavanje pritužbe koja mu je podnesena ili mogućeg kršenja ove Uredbe,
ako se predmet odnosi samo na poslovni nastan u njegovoj državi članici
ili bitno utječe samo na ispitanike u njegovoj državi članici.

3.   U slučajevima iz stavka 2. ovog članka nadzorno tijelo bez odgode
obavješćuje vodeće nadzorno tijelo o tom pitanju. U roku od tri tjedna
nakon primitka obavijesti vodeće nadzorno tijelo odlučuje hoće li
rješavati predmet u skladu s postupkom predviđenim u članku 60.,
uzimajući u obzir to ima li voditelj obrade ili izvršitelj obrade
poslovni nastan u državi članici čije mu je nadzorno tijelo uputilo
obavijest.

4.   Ako vodeće nadzorno tijelo odluči riješiti predmet, primjenjuje se
postupak iz članka 60. Nadzorno tijelo koje je uputilo obavijest vodećem
nadzornom tijelu može vodećem nadzornom tijelu podnijeti nacrt za oduku.
Vodeće nadzorno tijelo uzima u obzir što je više moguće taj nacrt
prilikom izrade nacrta odluke iz članka 60. stavka 3.

5.   Ako vodeće nadzorno tijelo odluči da neće rješavati predmet,
rješava ga nadzorno tijelo koje je uputilo obavijest vodećem nadzornom
tijelu, u skladu s člancima 61. i 62.

6.   Vodeće nadzorno tijelo jedini je sugovornik voditelja obrade ili
izvršitelja obrade u prekograničnoj obradi koju provodi taj voditelj
obrade ili izvršitelj obrade.

Članak 57.

Zadaće

1.   Ne dovodeći u pitanje ostale zadaće utvrđene u ovoj Uredbi, svako
nadzorno tijelo na svom području:

  ------------------------------------------------------------------------
  \(a\)   prati i provodi primjenu ove Uredbe;
  ------- ----------------------------------------------------------------

  ------------------------------------------------------------------------

  ----------------------------------------------------------------------------
  \(b\)   promiče javnu svijest o rizicima, pravilima, zaštitnim mjerama i
          pravima u vezi s obradom te njihovo razumijevanje. Aktivnosti koje
          su posebno namijenjene djeci moraju dobiti posebnu pozornost;
  ------- --------------------------------------------------------------------

  ----------------------------------------------------------------------------

  ----------------------------------------------------------------------------
  \(c\)   savjetuje, u skladu s pravom države članice, nacionalni parlament,
          vladu i druge institucije i tijela o zakonodavnim i administrativnim
          mjerama u vezi sa zaštitom prava i sloboda pojedinaca u pogledu
          obrade;
  ------- --------------------------------------------------------------------

  ----------------------------------------------------------------------------

  ----------------------------------------------------------------------------
  \(d\)   promiče osviještenost voditeljâ obrade i izvršiteljâ obrade o
          njihovim obvezama iz ove Uredbe;
  ------- --------------------------------------------------------------------

  ----------------------------------------------------------------------------

  ----------------------------------------------------------------------------
  \(e\)   na zahtjev pruža informacije bilo kojem ispitaniku u vezi s
          ostvarivanjem njihovih prava iz ove Uredbe, a prema potrebi, u tu
          svrhu surađuje s nadzornim tijelima u drugim državama članicama;
  ------- --------------------------------------------------------------------

  ----------------------------------------------------------------------------

  ----------------------------------------------------------------------------
  \(f\)   rješava pritužbe koje podnose ispitanik ili tijelo, organizacija ili
          udruženje u skladu s člankom 80. i istražuje u odgovarajućoj mjeri
          predmet pritužbe te podnositelja pritužbe u razumnom roku izvješćuje
          o napretku i ishodu istrage, posebno ako je potrebna daljnja istraga
          ili koordinacija s drugim nadzornim tijelom;
  ------- --------------------------------------------------------------------

  ----------------------------------------------------------------------------

  ----------------------------------------------------------------------------
  \(g\)   surađuje s drugim nadzornim tijelima, među ostalim dijeljenjem
          informacija, te pruža uzajamnu pomoć drugim nadzornim tijelima s
          ciljem osiguranja konzistentnosti primjene i provedbe ove Uredbe;
  ------- --------------------------------------------------------------------

  ----------------------------------------------------------------------------

  ----------------------------------------------------------------------------
  \(h\)   provodi istrage o primjeni ove Uredbe, među ostalim na temelju
          informacija primljenih od drugog nadzornog ili drugog tijela javne
          vlasti;
  ------- --------------------------------------------------------------------

  ----------------------------------------------------------------------------

  ----------------------------------------------------------------------------
  \(i\)   prati bitne razvoje u onoj mjeri u kojoj utječu na zaštitu osobnih
          podataka, osobito razvoj informacijskih i komunikacijskih
          tehnologija i komercijalnih praksi;
  ------- --------------------------------------------------------------------

  ----------------------------------------------------------------------------

  ----------------------------------------------------------------------------
  \(j\)   donosi standardne ugovorne klauzule iz članka 28. stavka 8. i članka
          46. stavka 2. točke (d);
  ------- --------------------------------------------------------------------

  ----------------------------------------------------------------------------

  ----------------------------------------------------------------------------
  \(k\)   utvrđuje i vodi popis u vezi s uvjetima za procjenu učinka na
          zaštitu podataka u skladu s člankom 35. stavkom 4.;
  ------- --------------------------------------------------------------------

  ----------------------------------------------------------------------------

  --------------------------------------------------------------------------
  \(l\)   daje savjete o postupcima obrade iz članka 36. stavka 2.;
  ------- ------------------------------------------------------------------

  --------------------------------------------------------------------------

  ----------------------------------------------------------------------------
  \(m\)   potiče izradu kodeksa ponašanja u skladu s člankom 40. stavkom 1. i
          daje mišljenje i odobrava takve kodekse ponašanja koji pružaju
          dostatne mjere zaštite, u skladu s člankom 40. stavkom 5.;
  ------- --------------------------------------------------------------------

  ----------------------------------------------------------------------------

  ----------------------------------------------------------------------------
  \(n\)   potiče uspostavu mehanizama certificiranja zaštite podataka te
          pečata i oznaka za zaštitu podataka u skladu s člankom 42.
          stavkom 1. i odobrava kriterije certificiranja u skladu s
          člankom 42. stavkom 5.;
  ------- --------------------------------------------------------------------

  ----------------------------------------------------------------------------

  ----------------------------------------------------------------------------
  \(o\)   prema potrebi, provodi periodično preispitivanje izdanih certifikata
          u skladu s člankom 42. stavkom 7.;
  ------- --------------------------------------------------------------------

  ----------------------------------------------------------------------------

  ----------------------------------------------------------------------------
  \(p\)   sastavlja i objavljuje kriterije za akreditaciju tijela za praćenje
          kodeksa ponašanja u skladu s člankom 41. i akreditaciju
          certifikacijskog tijela u skladu s člankom 43.;
  ------- --------------------------------------------------------------------

  ----------------------------------------------------------------------------

  ----------------------------------------------------------------------------
  \(q\)   provodi akreditaciju tijela za praćenje kodeksa ponašanja u skladu s
          člankom 41. i akreditaciju certifikacijskog tijela u skladu s
          člankom 43.;
  ------- --------------------------------------------------------------------

  ----------------------------------------------------------------------------

  --------------------------------------------------------------------------
  \(r\)   odobrava ugovorne klauzule i odredbe iz članka 46. stavka 3.;
  ------- ------------------------------------------------------------------

  --------------------------------------------------------------------------

  ---------------------------------------------------------------------------
  \(s\)   odobrava obvezujuća korporativna pravila u skladu s člankom 43.;
  ------- -------------------------------------------------------------------

  ---------------------------------------------------------------------------

  -----------------------------------------------------------------------
  \(t\)   doprinosi aktivnostima Odbora;
  ------- ---------------------------------------------------------------

  -----------------------------------------------------------------------

  ----------------------------------------------------------------------------
  \(u\)   vodi internu evidenciju o kršenjima ove Uredbe i mjerama koje su
          poduzete u skladu s člankom 58. stavkom 2.; i
  ------- --------------------------------------------------------------------

  ----------------------------------------------------------------------------

  --------------------------------------------------------------------------
  \(v\)   ispunjava sve ostale zadaće u vezi sa zaštitom osobnih podataka.
  ------- ------------------------------------------------------------------

  --------------------------------------------------------------------------

2.   Svako nadzorno tijelo olakšava podnošenje pritužaba iz stavka 1.
točke (b) mjerama poput obrasca za podnošenje pritužbe koji se može
ispuniti i elektroničkim putem, ne isključujući ostala sredstva
komunikacije.

3.   Obavljanje zadaća svakog nadzornog tijela besplatno je za
ispitanika i, ako je primjenjivo, službenika za zaštitu podataka.

4.   Ako su zahtjevi ispitanika očito neutemeljeni ili pretjerani,
osobito zbog učestalog ponavljanja, nadzorno tijelo može naplatiti
razumnu naknadu na temelju administrativnih troškova ili odbiti
postupiti po zahtjevu. U tom je slučaju teret dokazivanja očite
neutemeljenosti ili pretjeranosti zahtjeva na nadzornom tijelu.

Članak 58.

Ovlasti

1.   Svako nadzorno tijelo ima sve sljedeće istražne ovlasti:

  ----------------------------------------------------------------------------
  \(a\)   narediti voditelju obrade i izvršitelju obrade, a prema potrebi i
          predstavniku voditelja obrade ili izvršitelja obrade, da mu pruže
          sve informacije potrebne za obavljanje svojih zadaća;
  ------- --------------------------------------------------------------------

  ----------------------------------------------------------------------------

  -------------------------------------------------------------------------
  \(b\)   provoditi istrage u obliku revizije zaštite podataka;
  ------- -----------------------------------------------------------------

  -------------------------------------------------------------------------

  ---------------------------------------------------------------------------
  \(c\)   provoditi preispitivanje certifikata izdanih u skladu s člankom 42.
          stavkom 7.;
  ------- -------------------------------------------------------------------

  ---------------------------------------------------------------------------

  ---------------------------------------------------------------------------
  \(d\)   obavijestiti voditelja obrade ili izvršitelja obrade o navodnom
          kršenju ove Uredbe;
  ------- -------------------------------------------------------------------

  ---------------------------------------------------------------------------

  ----------------------------------------------------------------------------
  \(e\)   ishoditi, od voditelja obrade i izvršitelja obrade, pristup svim
          osobnim podacima i svim informacijama potrebnim za obavljanje svojih
          zadaća;
  ------- --------------------------------------------------------------------

  ----------------------------------------------------------------------------

  ----------------------------------------------------------------------------
  \(f\)   ishoditi pristup svim prostorijama voditelja obrade i izvršitelja
          obrade, uključujući svu opremu i sredstva za obradu podataka, u
          skladu s pravom Unije ili postupovnim pravom države članice.
  ------- --------------------------------------------------------------------

  ----------------------------------------------------------------------------

2.   Svako nadzorno tijelo ima sve sljedeće korektivne ovlasti:

  ----------------------------------------------------------------------------
  \(a\)   izdavati upozorenja voditelju obrade ili izvršitelju obrade da bi
          namjeravani postupci obrade lako mogli prouzročiti kršenje odredaba
          ove Uredbe;
  ------- --------------------------------------------------------------------

  ----------------------------------------------------------------------------

  ----------------------------------------------------------------------------
  \(b\)   izdavati službene opomene voditelju obrade ili izvršitelju obrade
          ako se postupcima obrade krše odredbe ove Uredbe;
  ------- --------------------------------------------------------------------

  ----------------------------------------------------------------------------

  ----------------------------------------------------------------------------
  \(c\)   narediti voditelju obrade ili izvršitelju obrade da poštuje zahtjeve
          ispitanika za ostvarivanje njegovih prava u skladu s ovom Uredbom;
  ------- --------------------------------------------------------------------

  ----------------------------------------------------------------------------

  ----------------------------------------------------------------------------
  \(d\)   narediti voditelju obrade ili izvršitelju obrade da postupke obrade
          uskladi s odredbama ove Uredbe, prema potrebi na točno određen način
          i u točno zadanom roku;
  ------- --------------------------------------------------------------------

  ----------------------------------------------------------------------------

  ---------------------------------------------------------------------------
  \(e\)   narediti voditelju obrade da ispitanika obavijesti o povredi
          osobnih podataka;
  ------- -------------------------------------------------------------------

  ---------------------------------------------------------------------------

  ---------------------------------------------------------------------------
  \(f\)   privremeno ili konačno ograničiti, među ostalim zabraniti, obradu;
  ------- -------------------------------------------------------------------

  ---------------------------------------------------------------------------

  ----------------------------------------------------------------------------
  \(g\)   narediti ispravljanje ili brisanje osobnih podataka ili
          ograničavanje obrade u skladu s člancima 16., 17. i 18. i
          izvješćivanje o takvim radnjama primatelja kojima su osobni podaci
          otkriveni u skladu s člankom 17. stavkom 2. i člankom 19.;
  ------- --------------------------------------------------------------------

  ----------------------------------------------------------------------------

  ----------------------------------------------------------------------------
  \(h\)   povući certifikat ili certifikacijskom tijelu narediti da povuče
          certifikat izdan u skladu s člankom 42. i 43., ili certifikacijskom
          tijelu narediti da ne iza certifikat ako nisu ispunjeni zahtjevi za
          certificiranje ili ako oni više nisu ispunjeni;
  ------- --------------------------------------------------------------------

  ----------------------------------------------------------------------------

  ----------------------------------------------------------------------------
  \(i\)   izreći upravnu novčanu kaznu u skladu s člankom 79. uz mjere, ili
          umjesto mjera koje se navode u ovom stavku, ovisno o okolnostima
          svakog pojedinog slučaja;
  ------- --------------------------------------------------------------------

  ----------------------------------------------------------------------------

  ----------------------------------------------------------------------------
  \(j\)   narediti suspenziju protoka podataka primatelju u trećoj zemlji ili
          međunarodnoj organizaciji.
  ------- --------------------------------------------------------------------

  ----------------------------------------------------------------------------

3.   Svako nadzorno tijelo ima sve sljedeće ovlasti u vezi s
odobravanjem te savjetodavne ovlasti:

  ---------------------------------------------------------------------------
  \(a\)   savjetovati voditelja obrade u skladu s prethodnim postupkom
          savjetovanja iz članka 36.,
  ------- -------------------------------------------------------------------

  ---------------------------------------------------------------------------

  ----------------------------------------------------------------------------
  \(b\)   na vlastitu inicijativu ili na zahtjev, izdati nacionalnom
          parlamentu, vladi države članice ili, u skladu s pravom države
          članice, drugim institucijama i tijelima, te javnosti, mišljenje o
          svakom pitanju u vezi sa zaštitom osobnih podataka;
  ------- --------------------------------------------------------------------

  ----------------------------------------------------------------------------

  ----------------------------------------------------------------------------
  \(c\)   odobriti obradu iz članka 36. stavka 5., ako se pravom države
          članice takvo prethodno odobrenje zahtijeva;
  ------- --------------------------------------------------------------------

  ----------------------------------------------------------------------------

  ---------------------------------------------------------------------------
  \(d\)   izdati mišljenje i odobriti nacrte kodeksâ ponašanja u skladu s
          člankom 40. stavkom 5.;
  ------- -------------------------------------------------------------------

  ---------------------------------------------------------------------------

  --------------------------------------------------------------------------
  \(e\)   akreditirati certifikacijska tijela u skladu s člankom 43.;
  ------- ------------------------------------------------------------------

  --------------------------------------------------------------------------

  ---------------------------------------------------------------------------
  \(f\)   izdati certifikate i odobriti kriterije certificiranja u skladu s
          člankom 42. stavkom 5.;
  ------- -------------------------------------------------------------------

  ---------------------------------------------------------------------------

  ----------------------------------------------------------------------------
  \(g\)   donijeti standardne klauzule o zaštiti podataka iz članka 28. stavka
          8. i članka 46. stavka 2. točke (d);
  ------- --------------------------------------------------------------------

  ----------------------------------------------------------------------------

  --------------------------------------------------------------------------
  \(h\)   odobriti ugovorne klauzule iz članka 46. stavka 3. točke (a);
  ------- ------------------------------------------------------------------

  --------------------------------------------------------------------------

  ---------------------------------------------------------------------------
  \(i\)   odobriti administrativne dogovore iz članka 46. stavka 3.
          točke (b);
  ------- -------------------------------------------------------------------

  ---------------------------------------------------------------------------

  ---------------------------------------------------------------------------
  \(j\)   odobriti obvezujuća korporativna pravila u skladu s člankom 47.
  ------- -------------------------------------------------------------------

  ---------------------------------------------------------------------------

4.   Izvršavanje ovlasti dodijeljenih nadzornom tijelu u skladu s ovim
člankom podliježe odgovarajućim zaštitnim mjerama, među ostalim
učinkovitom pravnom lijeku i odgovarajućem postupku utvrđenim u pravu
Unije i pravu države članice u skladu s Poveljom.

5.   Svaka država članica zakonom propisuje da njezino nadzorno tijelo
ima ovlasti obavijestiti pravosudna tijela o povredama ove Uredbe i,
prema potrebi, pokrenuti pravne postupke ili u njima na drugi način
sudjelovati kako bi se provele odredbe ove Uredbe.

6.   Svaka država članica zakonom može predvidjeti da nadzorno tijelo uz
ovlasti iz stavaka 1., 2. i 3. ima dodatne ovlasti. Izvršavanje tih
ovlasti ne smije narušavati učinkovito djelovanje odredaba poglavlja
VII.

Članak 59.

Izvješća o aktivnostima

Svako nadzorno tijelo sastavlja godišnje izvješće o svojim aktivnostima
kojima može biti obuhvaćen popis vrsta kršenja o kojima je izviješteno i
vrste mjera poduzetih u skladu s člankom 58. stavkom 2. Ta se izvješća
prosljeđuju nacionalnom parlamentu, vladi i drugim tijelima kako je
određeno pravom države članice. Ona moraju biti dostupna javnosti,
Komisiji i Odboru.

### POGLAVLJE VII. Suradnja i konzistentnost

#### Odjeljak 1. Suradnja

Članak 60.

Suradnja vodećeg nadzornog tijela i drugih predmetnih nadzornih tijela

1.   Vodeće nadzorno tijelo surađuje s drugim predmetnim nadzornim
tijelima u skladu s ovim člankom kako bi se nastojao postići konsenzus.
Vodeće nadzorno tijelo i predmetna nadzorna tijela međusobno razmjenjuju
sve bitne informacije.

2.   Vodeće nadzorno tijelo može u bilo kojem trenutku od drugih
predmetnih nadzornih tijela zatražiti pružanje uzajamne pomoći u skladu
s člankom 61. te može provoditi zajedničke operacije u skladu s
člankom 62., posebno vođenje istraga ili praćenja provedbe mjere u vezi
s voditeljem obrade ili izvršiteljem obrade s poslovnim nastanom u
drugoj državi članici.

3.   Vodeće nadzorno tijelo bez odgađanja obavješćuje o bitnim
informacijama u vezi s predmetom druga predmetna nadzorna tijela. Bez
odgađanja podnosi nacrt odluke drugim predmetnim nadzornim tijelima kako
bi ona dala svoje mišljenje te pridaje dužnu pozornost njihovim
stajalištima.

4.   Ako neko od drugih predmetnih nadzornih tijela u roku od četiri
tjedna nakon što je u skladu sa stavkom 3. ovog članka bilo obaviješteno
izrazi relevantan i obrazložen prigovor na nacrt odluke, ako relevantan
i obrazložen prigovor ne uzme u obzir ili smatra da prigovor nije
relevantan ili obrazložen, vodeće nadzorno tijelo predmet predaje na
rješavanje u sklopu mehanizma konzistentnosti iz članka 63.

5   Ako vodeće nadzorno tijelo namjerava uzeti u obzir relevantan i
obrazložen prigovor, revidirani nacrt odluke podnosi drugim predmetnim
nadzornim tijelima kako bi ona dala svoje mišljenje. Na taj revidirani
nacrt odluke primjenjuje se postupak iz stavka 4. u roku od dva tjedna.

6.   Ako ni jedno od drugih predmetnih nadzornih tijela ne uloži
prigovor na nacrt odluke koju je podnijelo vodeće nadzorno tijelo u roku
navedenom u stavcima 4. i 5. smatra se da se vodeće nadzorno tijelo i
predmetna nadzorna tijela slažu s tim nacrtom odluke i on je za njih
obvezujući.

7.   Vodeće nadzorno tijelo donosi odluku i dostavlja je u glavni ili
jedini poslovni nastan voditelja obrade ili izvršitelja obrade, prema
potrebi, te obavješćuje druga predmetna nadzorna tijela i Odbor o
dotičnoj odluci prilažući i bitne činjenice i obrazloženja. Nadzorno
tijelo kojem je podnesena pritužba obavješćuje podnositelja pritužbe o
odluci.

8.   Odstupajući od stavka 7., ako je pritužba odbačena ili odbijena,
nadzorno tijelo kojem je podnesena pritužba donosi odluku i dostavlja je
podnositelju pritužbe te o tome obavješćuje voditelja obrade.

9.   Ako su se vodeće nadzorno tijelo i predmetna nadzorna tijela
složili odbaciti ili odbiti dijelove pritužbe, a u obzir uzeti druge
dijelove te pritužbe, donosi se odvojena odluka za svaki dio predmeta.
Vodeće nadzorno tijelo donosi odluku za dio koji se odnosi na djelovanja
u vezi s voditeljem obrade i dostavlja je u glavni ili jedini poslovni
nastan voditelja obrade ili izvršitelja obrade na državnom području
svoje države članice te o tome izvješćuje podnositelja pritužbe, dok
nadzorno tijelo podnositelja pritužbe donosi odluku za dio koji se
odnosi na odbacivanje ili odbijanje te pritužbe i o toj ga pritužbi
obavješćujete o tome izvješćuje voditelja obrade ili izvršitelja obrade.

10.   Nakon što ga vodeće nadzorno tijelo u skladu sa stavcima 7. i 9.
obavijesti o odluci, voditelj obrade ili izvršitelj obrade poduzima
potrebne mjere kako bi osigurao da se odluka poštuje u odnosu na
aktivnosti obrade, s obzirom na sve njegove poslovne nastane u Uniji.
Voditelj obrade ili izvršitelj obrade o poduzetim mjerama za poštivanje
odluke obavješćuju vodeće nadzorno tijelo koje izvješćuje druga
predmetna nadzorna tijela.

11.   Ako u izuzetnim okolnostima predmetno nadzorno tijelo ima razloga
smatrati da postoji hitna potreba za djelovanjem kako bi se zaštitili
interesi ispitanika, primjenjuje se hitni postupak iz članka 66.

12.   Vodeće nadzorno tijelo i druga predmetna nadzorna tijela međusobno
si dostavljaju informacije koje se zahtijevaju u skladu s ovim člankom
elektroničkim putem, koristeći se standardiziranim formatom.

Članak 61.

Uzajamna pomoć

1.   Nadzorna tijela međusobno si pružaju bitne informacije i uzajamnu
pomoć kako bi konzistentno provela i primijenila ovu Uredbu i
uspostavljaju mjere za djelotvornu uzajamnu suradnju. Uzajamna pomoć
obuhvaća osobito zahtjeve za informacijama i mjerama nadzora, kao što su
zahtjevi za provedbom prethodnog odobravanja i savjetovanja, inspekcija
i istraga.

2.   Svako nadzorno tijelo poduzima sve prikladne mjere potrebne da
odgovori na zahtjev drugog nadzornog tijela bez nepotrebnog odgađanja i
najkasnije u roku od mjesec dana nakon što je zaprimilo zahtjev. Takve
mjere mogu posebno obuhvaćati prijenos bitnih informacija o vođenju
istrage.

3.   Zahtjevi za pomoć moraju sadržavati sve potrebne informacije,
uključujući svrhu i razloge za zahtjev. Razmijenjene informacije smiju
se upotrebljavati samo u zatraženu svrhu.

4.   Nadzorno tijelo kojem je upućen zahtjev ne smije odbiti udovoljiti
zahtjevu osim u slučaju da:

  ---------------------------------------------------------------------------
  \(a\)   nije nadležno za predmet zahtjeva ili za mjere koje se od njega
          traže da ih provede; ili
  ------- -------------------------------------------------------------------

  ---------------------------------------------------------------------------

  ----------------------------------------------------------------------------
  \(b\)   poštovanje zahtjeva kršilo bi ovu Uredbu, pravo Unije ili pravo
          države članice kojem podliježe nadzorno tijelo kojem je zahtjev
          upućen.
  ------- --------------------------------------------------------------------

  ----------------------------------------------------------------------------

5.   Nadzorno tijelo kojem je upućen zahtjev izvješćuje nadzorno tijelo
koje je podnijelo zahtjev o rezultatima ili, ovisno o slučaju, o
napretku ili mjerama poduzetim da se zahtjev ispuni. Nadzorno tijelo
kojem je upućen zahtjev obrazlaže razloge za svako odbijanje zahtjeva na
temelju stavka 4.

6.   Nadzorna tijela kojima je upućen zahtjev u pravilu pružaju
informacije koje druga nadzorna tijela zatraže elektroničkim putem,
koristeći se standardiziranim formatom.

7.   Za bilo koju radnju poduzetu na zahtjev za uzajamnom pomoći
nadzorno tijelo kojem je upućen zahtjev ne naplaćuje nikakvu pristojbu.
Nadzorna tijela mogu dogovoriti pravila za uzajamne naknade posebnih
izdataka koji proizlaze iz pružanja uzajamne pomoći u izvanrednim
okolnostima.

8.   Ako nadzorno tijelo ne pruži informacije iz stavka 5. ovog članka u
roku od mjesec dana nakon zaprimanja zahtjeva drugog nadzornog tijela,
nadzorno tijelo koje je podnijelo zahtjev može donijeti privremenu mjeru
na državnom području svoje države članice u skladu s člankom 55.
stavkom 1. U tom slučaju smatra se da postoji hitna potreba za
djelovanjem u skladu s člankom 66. stavkom 1. i zahtijeva se hitna
obvezujuća odluka Odbora u skladu s člankom 66. stavkom 2.

9.   Komisija može, putem provedbenih akta, odrediti format i postupke
za uzajamnu pomoć iz ovog članka i sustave razmjene informacija
elektroničkim putem između nadzornih tijela i između nadzornih tijela i
Odbora, a posebno standardizirani format iz stavka 6. ovog članka. Ti
provedbeni akti donose se u skladu s postupkom ispitivanja navedenim u
članku 93. stavku 2.

Članak 62.

Zajedničke operacije nadzornih tijela

1.   Nadzorna tijela prema potrebi provode zajedničke operacije,
uključujući zajedničke istrage i zajedničke mjere provedbe u kojima
sudjeluju članovi ili osoblje nadzornih tijela drugih država članica.

2.   Ako voditelj obrade ili izvršitelj obrade ima poslovne nastane u
nekoliko država članica ili kad postoji vjerojatnost da će postupci
obrade bitno utjecati na znatan broj ispitanika u više od jedne države
članice, nadzorno tijelo svake od tih država članica ima pravo na
sudjelovanje u zajedničkim operacijama. Nadzorno tijelo nadležno u
skladu s člankom 56. stavkom 1. ili 4. poziva nadzorno tijelo svake od
tih država članica da sudjeluje u zajedničkim operacijama i bez
odgađanja odgovara na zahtjev nadzornog tijela za sudjelovanjem.

3.   Nadzorno tijelo može, u skladu s pravom države članice, i uz
odobrenje gostujućeg nadzornog tijela, dati ovlasti, među ostalim i
ovlasti za vođenje istrage članovima ili osoblju gostujućeg nadzornog
tijela koje sudjeluje u zajedničkim operacijama ili, u onoj mjeri u
kojoj dopušta pravo države članice nadzornog tijela domaćina, odobriti
članovima ili osoblju gostujućeg nadzornog tijela izvršavanje njihovih
istražnih ovlasti u skladu s pravom države članice gostujućeg nadzornog
tijela. Takve se istražne ovlasti mogu obavljati samo prema smjernicama
članova ili osoblja nadzornog tijela domaćina i u njihovoj nazočnosti.
Na članove ili osoblje gostujućeg nadzornog tijela primjenjuje se pravo
države članice nadzornog tijela domaćina.

4.   Ako, u skladu sa stavkom 1., osoblje gostujućeg nadzornog tijela
djeluje u drugoj državi članici, država članica nadzornog tijela
domaćina preuzima odgovornost za njihovo djelovanje, što uključuje
odgovornost za svaku štetu koju to osoblje počini tijekom svojih
operacija, u skladu s pravom države članice na čijem državnom području
djeluje.

5.   Država članica na čijem je državnom području šteta uzrokovana
nadoknađuje takvu štetu pod uvjetima koji se primjenjuju kad štetu
uzrokuje njezino osoblje. Država članica gostujućeg nadzornog tijela
čije je osoblje uzrokovalo štetu bilo kojoj osobi na državnom području
druge države članice toj državi članici nadoknađuje u potpunosti svaki
iznos koji je ona platila osobama ovlaštenima u ime oštećene osobe.

6.   Ne dovodeći u pitanje ostvarivanje svog prava u odnosu na treće
strane i uz iznimku stavka 5. svaka država članica u slučaju predviđenom
u stavku 1. suzdržava se od zahtjeva prema drugoj državi članici za
naknadu štete iz stavka 4.

7.   Kada se planira zajednička operacija i nadzorno tijelo u roku od
mjesec dana ne ispuni obveze iz druge rečenice stavka 2. ovog članka,
druga nadzorna tijela mogu donijeti privremenu mjeru na državnom
području države članice za koje je nadležno u skladu s člankom 55. U tom
slučaju smatra se da postoji hitna potreba za djelovanjem u skladu s
člankom 66. stavkom 1. i zahtijeva se hitno mišljenje ili hitna
obvezujuća odluka Odbora u skladu s člankom 66. stavkom 2.

#### Odjeljak 2. Konzistentnost

Članak 63.

Mehanizam konzistentnosti

Kako bi se doprinijelo dosljednoj primjeni ove Uredbe u cijeloj Uniji,
nadzorna tijela surađuju međusobno i prema potrebi s Komisijom u okviru
mehanizma konzistentnosti, kako je utvrđeno u ovom odjeljku.

Članak 64.

Mišljenje Odbora

1.   Odbor daje mišljenje kada nadležno nadzorno tijelo namjerava
donijeti bilo koju od mjera navedenih dalje u tekstu. Nadležno nadzorno
tijelo u tu svrhu obavješćuje Odbor o nacrtu odluke ako ona:

  ----------------------------------------------------------------------------
  \(a\)   ima za cilj donijeti popis postupaka obrade na koje se primjenjuje
          zahtjev procjene učinka na zaštitu podataka u skladu s člankom 35.
          stavkom 4.;
  ------- --------------------------------------------------------------------

  ----------------------------------------------------------------------------

  ----------------------------------------------------------------------------
  \(b\)   odnosi se na pitanje u skladu s člankom 40. stavkom 7. o tome jesu
          li nacrt kodeksa ponašanja ili izmjena ili dopuna kodeksa ponašanja
          usklađeni s ovom Uredbom;
  ------- --------------------------------------------------------------------

  ----------------------------------------------------------------------------

  ----------------------------------------------------------------------------
  \(c\)   ima za cilj odobriti kriterije za akreditaciju tijela na temelju
          članka 41. stavka 3. ili certifikacijskog tijela na temelju
          članka 43. stavka 3.;
  ------- --------------------------------------------------------------------

  ----------------------------------------------------------------------------

  ----------------------------------------------------------------------------
  \(d\)   ima za cilj odrediti standardne klauzule zaštite podataka iz
          članka 46. stavka 2. točke (d) i iz članka 28. stavka 8.;
  ------- --------------------------------------------------------------------

  ----------------------------------------------------------------------------

  ---------------------------------------------------------------------------
  \(e\)   ima za cilj odobriti ugovorne klauzule iz članka 46. stavka 3.
          točke (a); ili
  ------- -------------------------------------------------------------------

  ---------------------------------------------------------------------------

  ---------------------------------------------------------------------------
  \(f\)   ima za cilj odobriti obvezujuća korporativna pravila u smislu
          članka 47.
  ------- -------------------------------------------------------------------

  ---------------------------------------------------------------------------

2.   Svako nadzorno tijelo, predsjednik Odbora ili Komisija mogu
zatražiti da svaki predmet opće primjene ili s učincima u više od jedne
države članice pregleda Odbor kako bi on dao mišljenje, posebno ako
nadležno nadzorno tijelo ne poštuje obveze o uzajamnoj pomoći u skladu s
člankom 61. ili o zajedničkim operacijama u skladu s člankom 62.

3.   U slučajevima koji se navode u stavcima 1. i 2. Odbor daje
mišljenje o predmetu koji je zaprimio ako već nije dao mišljenje o istoj
stvari. To mišljenje usvaja se u roku od osam tjedana natpolovičnom
većinom članova Odbora. Taj se rok može produžiti za dodatnih šest
tjedana, uzimajući u obzir složenost predmeta. S obzirom na nacrt odluke
iz stavka 1. koja se članovima Odbora dostavlja u skladu sa stavkom 5.
smatra se da se član koji nije uložio prigovor u razumnom roku koji je
odredio predsjednik slaže s nacrtom odluke.

4.   Nadzorna tijela i Komisija bez nepotrebnog odgađanja elektroničkim
putem priopćuju Odboru, upotrebljavajući standardizirani format, sve
bitne informacije, uključujući, ovisno o slučaju, i sažetak činjenica,
nacrt odluke, razloge zbog kojih je poduzimanje takve mjere neophodno i
mišljenja drugih predmetnih nadzornih tijela.

5.   Predsjednik Odbora bez nepotrebnog odgađanja elektroničkim putem
izvješćuje:

  ----------------------------------------------------------------------------
  \(a\)   članove Odbora i Komisiju o svim bitnim informacijama koje su mu
          priopćene upotrebljavajući standardizirani format. Tajništvo Odbora
          prema potrebi omogućuje prijevode bitnih informacija; i
  ------- --------------------------------------------------------------------

  ----------------------------------------------------------------------------

  ---------------------------------------------------------------------------
  \(b\)   nadzorno tijelo iz stavaka 1. i 2., ovisno o slučaju, i Komisiju o
          mišljenju i objavljuje ga.
  ------- -------------------------------------------------------------------

  ---------------------------------------------------------------------------

6.   Nadležno nadzorno tijelo ne donosi svoj nacrt odluke iz stavka 1.
tijekom roka iz stavka 3.

7.   Nadzorno tijelo iz stavka 1. osobito uvažava mišljenje Odbora i u
roku od dva tjedna od zaprimanja mišljenja elektroničkim putem
obavješćuje predsjednika Odbora o tome zadržava li ili mijenja svoj
nacrt odluke, te izmijenjeni nacrt odluke, ako ga ima, dostavlja u
standardiziranom formatu.

8.   Ako predmetno nadzorno tijelo obavijesti predsjednika Odbora u roku
navedenom u stavku 7. ovog članka da ne namjerava u obzir uzeti
mišljenje Odbora, u cijelosti ili djelomično, uz relevantno
obrazloženje, primjenjuje se članak 65. stavak 1.

Članak 65.

Rješavanje sporova pri Odboru

1.   Kako bi se osigurala ispravna i dosljedna primjena ove Uredbe u
pojedinačnim slučajevima, Odbor donosi obvezujuću odluku u sljedećim
slučajevima:

  ----------------------------------------------------------------------------
  \(a\)   ako je, u slučaju iz članka 60. stavka 4., predmetno nadzorno tijelo
          podnijelo relevantan i obrazložen prigovor na nacrt odluke vodećeg
          tijela ili je vodeće tijelo odbilo takav prigovor kao nerelevantan
          ili neobrazložen. Obvezujuća odluka odnosi se na sva pitanja koja su
          predmet relevantnog i obrazloženog prigovora, a posebno na pitanje
          kršenja ove Uredbe;
  ------- --------------------------------------------------------------------

  ----------------------------------------------------------------------------

  ----------------------------------------------------------------------------
  \(b\)   ako postoje oprečna stajališta oko toga koje je od predmetnih
          nadzornih tijela nadležno za glavni poslovni nastan;
  ------- --------------------------------------------------------------------

  ----------------------------------------------------------------------------

  ----------------------------------------------------------------------------
  \(c\)   ako nadležno nadzorno tijelo ne zatraži mišljenje Odbora u slučaju
          navedenom u članku 64. stavku 1. ili ne uzme u obzir mišljenje
          Odbora dano u skladu s člankom 64. U tom slučaju svako predmetno
          nadzorno tijelo ili Komisija mogu o predmetu obavijestiti Odbor.
  ------- --------------------------------------------------------------------

  ----------------------------------------------------------------------------

2.   Odluka iz stavka 1. donosi se u roku od mjesec dana nakon što
dvotrećinska većina članova Odbora uputi predmet. Taj se rok može
produžiti za dodatnih mjesec dana, uzimajući u obzir složenost predmeta.
Odluka iz stavka 1. obrazlaže se i upućuje vodećem nadzornom tijelu i
svim predmetnim nadzornim tijelima te je za njih obvezujuća.

3.   Ako Odbor ne može donijeti odluku u rokovima navedenim u stavku 2.,
odluku će donijeti u roku od dva tjedna nakon isteka drugog mjeseca iz
stavka 2. natpolovičnom većinom članova Odbora. Ako su članovi Odbora
podijeljenog mišljenja, odlučujući glas za donošenje odluke jest
predsjednikov.

4.   Predmetna nadzorna tijela ne donose odluku o predmetu upućenom
Odboru u skladu sa stavkom 1. za vrijeme rokova navedenih u stavcima 2.
i 3.

5.   Predsjednik Odbora obavješćuje bez odlaganja zainteresirana
nadzorna tijela o odluci iz stavka 1. O njoj obavješćuje Komisiju.
Odluka se bez odlaganja objavljuje na internetskim stranicama Odbora
nakon što je nadzorno tijelo priopćilo konačnu odluku iz stavka 7.

6.   Vodeće nadzorno tijelo ili, ovisno o slučaju, nadzorno tijelo koje
je zaprimilo pritužbu svoju konačnu odluku donosi na temelju odluke iz
stavka 1. ovog članka bez nepotrebnog odlaganja i najkasnije mjesec dana
nakon što je Odbor priopćio svoju odluku. Vodeće nadzorno tijelo ili,
ovisno o slučaju, nadzorno tijelo koje je zaprimilo pritužbu,
obavješćuje Odbor kojeg je dana svoju konačnu odluku priopćilo voditelju
obrade ili izvršitelju obrade odnosno ispitaniku. Konačna odluka
predmetnih nadzornih tijela donosi se pod uvjetima iz članka 60.
stavaka 7., 8. i 9. U konačnoj odluci poziva se na odluku iz stavka 1.
ovog članka i u njoj se navodi da se odluka iz tog stavka objavljuje na
internetskim stranicama Odbora u skladu sa stavkom 5. ovog članka.
Konačnoj odluci prilaže se odluka iz stavka 1. ovog članka.

Članak 66.

Hitni postupak

1.   U izuzetnim okolnostima, ako predmetno nadzorno tijelo smatra da
postoji hitna potreba za djelovanjem kako bi se zaštitila prava i
slobode ispitanika, ono može, odstupajući od mehanizma konzistentnosti
iz članak 63., 64. i 65. ili postupka iz članka 60., odmah donijeti
privremene mjere kojima se proizvode pravni učinci na svom području na
određeno razdoblje valjanosti koje nije duže od tri mjeseca. Nadzorno
tijelo bez odgađanja obavješćuje druga predmetna nadzorna tijela, Odbor
i Komisiju o tim mjerama i razlozima za njihovo donošenje.

2.   Ako nadzorno tijelo poduzme mjeru u skladu sa stavkom 1. i smatra
da treba hitno donijeti završne mjere, ono može zatražiti hitno
mišljenje ili hitnu obvezujuću odluku Odbora, navodeći razloge za
traženje takvog mišljenja ili odluke.

3.   Svako nadzorno tijelo može zatražiti hitno mišljenje ili hitnu
obvezujuću odluku, ovisno o slučaju, od Odbora ako nadležno nadzorno
tijelo nije poduzelo prikladnu mjeru u situaciji kada postoji hitna
potreba za djelovanjem radi zaštite prava i sloboda ispitanika, uz
obrazloženje traženja takvog mišljenja ili odluke uključujući i hitne
potrebe za djelovanjem.

4.   Odstupajući od članka 64. stavka 3. i članka 65. stavka 2. hitno
mišljenje ili hitna obvezujuća odluka iz stavaka 2. i 3. ovog članka
donosi se u roku od dva tjedna natpolovičnom većinom članova Odbora.

Članak 67.

Razmjena informacija

Komisija može donijeti provedbene akte općeg područja primjene radi
određivanja aranžmana za razmjenu informacija između nadzornih tijela
elektroničkim putem i između nadzornih tijela i Odbora, osobito
standardiziranog formata iz članka 64.

Ti provedbeni akti donose se u skladu s postupkom ispitivanja navedenim
u članku 93. stavku 2.

#### Odjeljak 3 Europski odbor za zaštitu podataka

Članak 68.

Europski odbor za zaštitu podataka

1.   Europski odbor za zaštitu podataka („Odbor") osniva se kao tijelo
Unije koje ima pravnu osobnost.

2.   Odbor predstavlja njegov predsjednik.

3.   Odbor čine voditelji jednoga nadzornog tijela iz svake države
članice i Europski nadzornik za zaštitu podataka, ili njihovi
predstavnici.

4.   Ako je u državi članici za praćenje primjene odredaba ove Uredbe
odgovorno više od jednog nadzornog tijela, imenuje se zajednički
predstavnik u skladu s pravom te države članice.

5.   Komisija ima pravo sudjelovanja u aktivnostima i sastancima Odbora
bez prava glasa. Komisija imenuje predstavnika. Predsjednik Odbora
izvješćuje Komisiju o aktivnostima Europskog odbora za zaštitu podataka.

6.   U slučajevima iz članka 65., Europski nadzornik za zaštitu podataka
ima pravo glasa samo u pogledu odluka koje se tiču načela i pravila
primjenjivih na institucije, tijela, urede i agencije Unije koja
sadržajno odgovaraju onima iz ove Uredbe.

Članak 69.

Neovisnost

1.   Odbor djeluje neovisno kada obavlja svoje zadaće ili izvršava svoje
ovlasti u skladu s člancima 70. i 71.

2.   Ne dovodeći u pitanje zahtjeve Komisije iz članka 70. stavka 1.
točke (b) i članka 70. stavka 2., Odbor pri obavljanju svojih zadaća ili
izvršavanju svojih ovlasti ne smije tražiti ni primati upute ni od koga.

Članak 70.

Zadaće Odbora

1.   Odbor osigurava dosljednu primjenu ove Uredbe. U tu svrhu Odbor na
vlastitu inicijativu ili prema potrebi na zahtjev Komisije, osobito:

  ----------------------------------------------------------------------------
  \(a\)   prati i osigurava pravilnu primjenu ove Uredbe u slučajevima
          predviđenima člancima 64. i 65. ne dovodeći u pitanje zadaće
          nacionalnih nadzornih tijela;
  ------- --------------------------------------------------------------------

  ----------------------------------------------------------------------------

  ----------------------------------------------------------------------------
  \(b\)   savjetuje Komisiju o svim pitanjima u pogledu zaštite osobnih
          podataka u Uniji, među ostalim i o svim predloženim izmjenama ove
          Uredbe;
  ------- --------------------------------------------------------------------

  ----------------------------------------------------------------------------

  ----------------------------------------------------------------------------
  \(c\)   savjetuje Komisiju o formatu i postupcima za razmjenu informacija
          među voditeljima obrade, izvršiteljima obrade i nadzornim tijelima
          za obvezujuća korporativna pravila;
  ------- --------------------------------------------------------------------

  ----------------------------------------------------------------------------

  ----------------------------------------------------------------------------
  \(d\)   izdaje smjernice, preporuke i primjere najbolje prakse o postupcima
          za brisanje poveznica na osobne podatke, kopija ili replika tih
          osobnih podataka iz javno dostupnih sredstava komunikacije iz
          članka 17. stavka 2;
  ------- --------------------------------------------------------------------

  ----------------------------------------------------------------------------

  ----------------------------------------------------------------------------
  \(e\)   ispituje na vlastitu inicijativu, na zahtjev jednog od svojih
          članova ili na zahtjev Komisije sva pitanja koja obuhvaćaju primjenu
          Uredbe i izdaje smjernice, preporuke i primjere najbolje prakse kako
          bi poticao dosljednu primjenu ove Uredbe;
  ------- --------------------------------------------------------------------

  ----------------------------------------------------------------------------

  ----------------------------------------------------------------------------
  \(f\)   izdaje smjernice, preporuke i primjere najbolje prakse u skladu s
          točkom (e) ovog članka u svrhu dodatnog određivanja kriterija i
          uvjeta za odluke koje se temelje na izradi profila u skladu s
          člankom 22. stavkom 2.;
  ------- --------------------------------------------------------------------

  ----------------------------------------------------------------------------

  ----------------------------------------------------------------------------
  \(g\)   izdaje smjernice, preporuke i primjere najbolje prakse u skladu s
          točkom (b) ovog članka za utvrđivanje povreda osobnih podataka te
          određivanje nepotrebnog odgađanja iz članka 33. stavaka 1. i 2. te
          za posebne okolnosti u kojima se od voditelja obrade ili izvršitelja
          obrade zahtijeva obavješćivanje o povredi osobnih podataka;
  ------- --------------------------------------------------------------------

  ----------------------------------------------------------------------------

  ----------------------------------------------------------------------------
  \(h\)   izdaje smjernice, preporuke i primjere najbolje prakse u skladu s
          točkom (b) ovog članka u pogledu okolnosti u kojima će povreda
          osobnih podataka vjerojatno dovesti do visokog rizika u pogledu
          pravâ i sloboda pojedinaca iz članka 34. stavka 1.
  ------- --------------------------------------------------------------------

  ----------------------------------------------------------------------------

  ----------------------------------------------------------------------------
  \(i\)   izdaje smjernice, preporuke i primjere najbolje prakse u skladu s
          točkom (e) ovog članka u svrhu dodatnog određivanja kriterija i
          zahtjeva za prijenose osobnih podataka na temelju obvezujućih
          korporativnih pravila kojih se pridržavaju voditelji obrade i
          obvezujućih korporativnih pravila kojih se pridržavaju izvršitelji
          obrade te daljnjih zahtjeva potrebnih za osiguravanje zaštite
          osobnih podataka ispitanika iz članka 47.;
  ------- --------------------------------------------------------------------

  ----------------------------------------------------------------------------

  ----------------------------------------------------------------------------
  \(j\)   izdaje smjernice, preporuke i primjere najbolje prakse u skladu s
          točkom (e) ovog članka u svrhu dodatnog određivanja kriterija i
          uvjeta za prijenose osobnih podataka na temelju članka 49.
          stavka 1.;
  ------- --------------------------------------------------------------------

  ----------------------------------------------------------------------------

  ----------------------------------------------------------------------------
  \(k\)   izrađuje smjernice za nadzorna tijela s obzirom na primjenu mjera iz
          članka 58. stavaka 1., 2. i 3. i određuje upravne novčane kazne u
          skladu s člankom 83.;
  ------- --------------------------------------------------------------------

  ----------------------------------------------------------------------------

  ----------------------------------------------------------------------------
  \(l\)   preispituje praktičnu primjenu smjernica, preporuka i primjera
          najbolje prakse iz točaka (e) i (f);
  ------- --------------------------------------------------------------------

  ----------------------------------------------------------------------------

  ----------------------------------------------------------------------------
  \(m\)   izdaje smjernice, preporuke i primjere najbolje prakse u skladu sa
          stavkom 1. točkom (e) za uspostavu zajedničkih postupaka za
          izvješćivanje pojedinaca o kršenjima ove Uredbe u skladu s
          člankom 54. stavkom 2.;
  ------- --------------------------------------------------------------------

  ----------------------------------------------------------------------------

  ----------------------------------------------------------------------------
  \(n\)   potiče izradu kodeksa ponašanja i uspostavu mehanizme certificiranja
          zaštite podataka te pečata i oznaka za zaštitu podataka u skladu s
          člancima 40. i 42.;
  ------- --------------------------------------------------------------------

  ----------------------------------------------------------------------------

  ----------------------------------------------------------------------------
  \(o\)   provodi akreditacije certifikacijskih tijela i periodično
          preispitivanje akreditacija u skladu s člankom 43. te vodi javnu
          evidenciju akreditiranih tijela u skladu s člankom 43. stavkom 6. i
          akreditiranih voditelja obrade ili izvršitelja obrade s poslovnim
          nastanom u trećim zemljama u skladu s člankom 42. stavkom 7.;
  ------- --------------------------------------------------------------------

  ----------------------------------------------------------------------------

  ----------------------------------------------------------------------------
  \(p\)   određuje zahtjeve iz članka 43.stavka 3. s obzirom na akreditaciju
          certifikacijskih tijela u skladu s člankom 42.;
  ------- --------------------------------------------------------------------

  ----------------------------------------------------------------------------

  ---------------------------------------------------------------------------
  \(q\)   Komisiji daje mišljenje o zahtjevima za certificiranje iz
          članka 43. stavka 8.;
  ------- -------------------------------------------------------------------

  ---------------------------------------------------------------------------

  --------------------------------------------------------------------------
  \(r\)   Komisiji daje mišljenje o ikonama iz članka 12. stavka 7.;
  ------- ------------------------------------------------------------------

  --------------------------------------------------------------------------

  ----------------------------------------------------------------------------
  \(s\)   daje mišljenje Komisiji o procjeni primjerenosti razine zaštite koja
          postoji u trećoj zemlji ili međunarodnoj organizaciji, kao i o
          procjeni o tome je li treća zemlja, područje, ili jedan ili više
          određenih sektora unutar treće zemlje, ili međunarodna organizacija
          prestao osiguravati primjerenu razinu zaštite. U tu svrhu Komisija
          dostavlja Odboru svu potrebnu dokumentaciju, uključujući
          korespondenciju s vladom treće zemlje, vezano za tu treću zemlju,
          područja ili određenog sektora, ili s međunarodnom organizacijom.
  ------- --------------------------------------------------------------------

  ----------------------------------------------------------------------------

  ----------------------------------------------------------------------------
  \(t\)   daje mišljenja o nacrtima odluka nadzornih tijela u skladu s
          mehanizmom konzistentnosti iz članka 64. stavka 1. te o predmetima
          podnesenim na temelju članka 64. stavka 2. i pitanju obvezujućih
          odluka na temelju članka 65., uključujuću slučajeve iz članka 66.;
  ------- --------------------------------------------------------------------

  ----------------------------------------------------------------------------

  ----------------------------------------------------------------------------
  \(u\)   promiče suradnju i djelotvornu bilateralnu i multilateralnu razmjenu
          informacija i najboljih praksi između nadzornih tijela;
  ------- --------------------------------------------------------------------

  ----------------------------------------------------------------------------

  ----------------------------------------------------------------------------
  \(v\)   promiče zajedničke programe osposobljavanja i potpomaže razmjenu
          osoblja između nadzornih tijela te nadzornih tijela trećih zemalja
          ili međunarodnih organizacija;
  ------- --------------------------------------------------------------------

  ----------------------------------------------------------------------------

  ----------------------------------------------------------------------------
  \(w\)   promiče razmjenu znanja i dokumentacije o zakonodavstvu i praksi u
          području zaštite podataka s nadzornim tijelima za zaštitu podataka
          širom svijeta.
  ------- --------------------------------------------------------------------

  ----------------------------------------------------------------------------

  ----------------------------------------------------------------------------
  \(x\)   daje mišljenje o kodeksima ponašanja sastavljenima na razini Unije u
          skladu s člankom 40. stavkom 9.; i
  ------- --------------------------------------------------------------------

  ----------------------------------------------------------------------------

  ----------------------------------------------------------------------------
  \(y\)   vodi javnosti dostupnu elektroničku evidenciju odluka koje su
          donijela nadzorna tijela i sudovi o pitanjima rješavanim u okviru
          mehanizma konzistentnosti.
  ------- --------------------------------------------------------------------

  ----------------------------------------------------------------------------

2.   Ako Komisija zatraži savjet od Odbora, može navesti rok, uzimajući
u obzir hitnost predmeta.

3.   Odbor prosljeđuje Komisiji i odboru navedenom u članku 93. svoja
mišljenja, smjernice, preporuke i primjere najbolje prakse te ih
objavljuje.

4.   Odbor se prema potrebi savjetuje sa zainteresiranim stranama i
pruža im priliku da u razumnom roku dostave svoje komentare. Ne dovodeći
u pitanje članak 76. Odbor javno objavljuje rezultate postupka
savjetovanja.

Članak 71.

Izvješća

1.   Odbor izrađuje godišnje izvješće u pogledu zaštite fizičkih osoba s
obzirom na obradu u Uniji i, prema potrebi, u trećim zemljama i
međunarodnim organizacijama. Izvješće se objavljuje i prenosi Europskom
parlamentu, Vijeću i Komisiji.

2.   Godišnje izvješće obuhvaća preispitivanje praktične primjene
smjernica, preporuka i primjera najbolje prakse iz članka 70. stavka 1.
točke (l) te obvezujućih odluka iz članka 65.

Članak 72.

Postupak

1.   Ako nije drukčije predviđeno ovom Uredbom, Odbor donosi odluke
natpolovičnom većinom glasova svojih članova.

2.   Odbor svoj poslovnik donosi dvotrećinskom većinom glasova svojih
članova i organizira vlastite operativne aranžmane.

Članak 73.

Predsjednik

1.   Odbor izabire predsjednika i dva zamjenika predsjednika iz redova
svojih članova natpolovičnom većinom.

2.   Mandat predsjednika i zamjenikâ predsjednika traje pet godina i
može se produljiti jedanput.

Članak 74.

Zadaće predsjednika

1.   Predsjednik ima sljedeće zadaće:

  --------------------------------------------------------------------------
  \(a\)   saziva sastanke Odbora i priprema njegov dnevni red;
  ------- ------------------------------------------------------------------

  --------------------------------------------------------------------------

  ----------------------------------------------------------------------------
  \(b\)   obavješćuje vodeće nadzorno tijelo i predmetna nadzorna tijela o
          odlukama koje je donio Odbor u skladu s člankom 65.;
  ------- --------------------------------------------------------------------

  ----------------------------------------------------------------------------

  ----------------------------------------------------------------------------
  \(c\)   osigurava pravodobno izvršavanje zadaća Odbora, osobito u vezi s
          mehanizmom konzistentnosti iz članka 63.
  ------- --------------------------------------------------------------------

  ----------------------------------------------------------------------------

2.   Odbor poslovnikom propisuje raspodjelu zadaća između predsjednika i
zamjenikâ predsjednika.

Članak 75.

Tajništvo

1.   Odbor ima tajništvo koje osigurava Europski nadzornik za zaštitu
podataka.

2.   Tajništvo obavlja svoje zadaće isključivo prema uputama
predsjednika Odbora.

3.   Na osoblje Europskog nadzornika za zaštitu podataka koje sudjeluje
u obavljanju zadaća koje su ovom Uredbom povjerene Odboru primjenjuju se
odvojene linije izvješćivanja od onih za osoblje koje sudjeluje u
obavljanju zadaća povjerenih Europskom nadzorniku za zaštitu podataka.

4.   Odbor i Europski nadzornik za zaštitu podataka prema potrebi
utvrđuju i objavljuju memorandum o razumijevanju za provedbu ovog članka
u kojem se utvrđuju uvjeti međusobne suradnje i koji se primjenjuje na
osoblje Europskog nadzornika za zaštitu podataka koje sudjeluje u
obavljanju zadaća koje su ovom Uredbom povjerene Odboru.

5.   Tajništvo pruža analitičku, administrativnu i logističku potporu
Odboru.

6.   Tajništvo je osobito odgovorno za:

  -----------------------------------------------------------------------
  \(a\)     tekuće poslove Odbora;
  --------- -------------------------------------------------------------

  -----------------------------------------------------------------------

  ---------------------------------------------------------------------------
  \(b\)   komunikaciju između članova Odbora, njegova predsjednika i
          Komisije;
  ------- -------------------------------------------------------------------

  ---------------------------------------------------------------------------

  -------------------------------------------------------------------------
  \(c\)   komunikaciju s drugim institucijama i javnošću;
  ------- -----------------------------------------------------------------

  -------------------------------------------------------------------------

  --------------------------------------------------------------------------
  \(d\)   uporabu elektroničkih sredstava za internu i eksternu
          komunikaciju;
  ------- ------------------------------------------------------------------

  --------------------------------------------------------------------------

  -----------------------------------------------------------------------
  \(e\)    prijevode bitnih informacija;
  -------- --------------------------------------------------------------

  -----------------------------------------------------------------------

  -------------------------------------------------------------------------
  \(f\)   pripremu sastanaka Odbora i daljnje postupanje;
  ------- -----------------------------------------------------------------

  -------------------------------------------------------------------------

  ----------------------------------------------------------------------------
  \(g\)   pripremu, izradu i objavu mišljenja, odluka o rješavanju sporova
          među nadzornim tijelima i drugih tekstova koje Odbor donosi.
  ------- --------------------------------------------------------------------

  ----------------------------------------------------------------------------

Članak 76.

Povjerljivost

1.   Rasprave Odbora povjerljive su ako tako odluči Odbor, kako je
predviđeno u njegovom poslovniku.

2.   Pristup dokumentima podnesenima članovima Odbora, stručnjacima i
predstavnicima trećih strana uređuje se Uredbom (EZ) br. 1049/2001
Europskog parlamenta i
Vijeća[ (^21^)](https://eur-lex.europa.eu/legal-content/HR/TXT/?uri=celex:32016R0679#ntr21-L_2016119HR.01000101-E0021).

### POGLAVLJE VIII. Pravna sredstva, odgovornost i sankcije

Članak 77.

Pravo na pritužbu nadzornom tijelu

1.   Ne dovodeći u pitanje druga upravna ili sudska pravna sredstva,
svaki ispitanik ima pravo podnijeti pritužbu nadzornom tijelu, osobito u
državi članici u kojoj ima uobičajeno boravište, u kojoj je njegovo
radno mjesto ili mjesto navodnog kršenja, ako ispitanik smatra da obrada
osobnih podataka koja se odnosi na njega krši ovu Uredbu.

2.   Nadzorno tijelo kojem je podnesena pritužba obavješćuje
podnositelja pritužbe o napretku i ishodu pritužbe, uključujući
mogućnost pravni lijek na temelju članka 78.

Članak 78.

Pravo na učinkoviti pravni lijek protiv nadzornog tijela

1.   Ne dovodeći u pitanje nijedan drugi upravni ili izvansudski pravni
lijek, svaka fizička ili pravna osoba ima pravo na učinkoviti pravni
lijek protiv pravno obvezujuće odluke nekog nadzornog tijela koja se na
nju odnosi.

2.   Ne dovodeći u pitanje nijedan drugi upravni ili izvansudski pravni
lijek svaki ispitanik ima pravo na učinkoviti pravni lijek ako nadzorno
tijelo nadležno na temelju članaka 55. i 56. ne riješi pritužbu ili ne
izvijesti ispitanika u roku od tri mjeseca o napretku ili ishodu
pritužbe podnesene na temelju članka 77.

3.   Postupci protiv nadzornog tijela vode se pred sudovima države
članice u kojoj nadzorno tijelo ima poslovni nastan.

4.   Ako je pokrenut postupak protiv odluke nadzornog tijela kojoj je
prethodilo mišljenje ili odluka Odbora u okviru mehanizma
konzistentnosti, nadzorno tijelo prosljeđuje to mišljenje ili odluku
sudu.

Članak 79.

Pravo na učinkoviti pravni lijek protiv voditelja obrade ili izvršitelja
obrade

1.   Ne dovodeći u pitanje nijedan dostupan upravni ili izvansudski
pravni lijek, uključujući pravo na podnošenje pritužbe nadzornom tijelu
na temelju članka 77., ispitanik ima pravo na učinkoviti pravni lijek
ako smatra da su mu zbog obrade njegovih osobnih podataka protivno ovoj
Uredbi prekršena njegova prava iz ove Uredbe.

2.   Postupci protiv voditelja obrade ili izvršitelja obrade vode se
pred sudovima države članice u kojoj voditelj obrade ili izvršitelj
obrade ima poslovni nastan. Osim toga, takvi se postupci mogu voditi
pred sudovima države članice u kojoj ispitanik ima uobičajeno boravište,
osim ako je voditelj obrade ili izvršitelj obrade tijelo javne vlasti
neke države članice koje djeluje izvršavajući svoje javne ovlasti.

Članak 80.

Zastupanje ispitanika

1.   Ispitanik ima pravo ovlastiti neprofitno tijelo, organizaciju ili
udruženje, koje je pravilno osnovano u skladu s pravom države članice, u
čijem se statutu navode ciljevi od javnog interesa te je aktivno u
području zaštite prava i sloboda ispitanika s obzirom na zaštitu
njegovih osobnih podataka, da podnesu pritužbu u njegovo ime i da
ostvaruju prava iz članaka 77., 78. i 79. u njegovo ime te da ostvaruju
pravo na naknadu iz članka 82. u ime ispitanika ako je to predviđeno
pravom države članice.

2.   Države članice mogu predvidjeti da svako tijelo, organizacija ili
udruženje iz stavka 1. ovog članka, neovisno o mandatu ispitanika, ima
pravo u toj državi članici podnijeti pritužbu nadzornom tijelu nadležnom
u skladu s člankom 77. i ostvarivati prava iz članaka 78. i 79. ako
smatra da su uslijed obrade osobnih podataka prekršena prava ispitanika
iz ove Uredbe.

Članak 81.

Suspenzija postupka

1.   Ako nadležni sud države članice posjeduje informacije da je
postupak u vezi s istim predmetom u smislu procesuiranja od istog
voditelja obrade ili izvršitelja obrade u tijeku na sudu druge države
članice, mora kontaktirati taj sud u drugoj državi članici kako bi
potvrdio postojanje tog postupka.

2.   Ako je postupak u vezi s istim predmetom u smislu procesuiranja od
istog voditelja obrade ili izvršitelja obrade u tijeku na sudu u drugoj
državi članici, svi nadležni sudovi osim suda pred kojim je prvo
pokrenut postupak mogu suspendirati svoj postupak.

3.   Ako se vodi prvostupanjski postupak, svi sudovi osim suda pred
kojim je prvo pokrenut postupak mogu također na zahtjev jedne od
stranaka odbiti nadležnost, ako je sud pred kojim je prvo pokrenut
postupak nadležan za odlučivanje u predmetnom postupku i ako njegovo
pravo dopušta spajanje predmeta.

Članak 82.

Pravo na naknadu štete i odgovornost

1.   Svaka osoba koja je pretrpjela materijalnu ili nematerijalnu štetu
zbog kršenja ove Uredbe ima pravo na naknadu od voditelja obrade ili
izvršitelja obrade za pretrpljenu štetu.

2.   Svaki voditelj obrade koji je uključen u obradu odgovoran je za
štetu prouzročenu obradom kojom se krši ova Uredba. Izvršitelj obrade je
odgovoran za štetu prouzročenu obradom samo ako nije poštovao obveze iz
ove Uredbe koje su posebno namijenjene izvršiteljima obrade ili je
djelovao izvan zakonitih uputa voditelja obrade ili protivno njima.

3.   Voditelj obrade ili izvršitelj obrade izuzet je od odgovornosti na
temelju stavka 2. ako dokaže da nije ni na koji način odgovoran za
događaj koji je prouzročio štetu.

4.   Ako je u istu obradu uključeno više od jednog voditelja obrade ili
izvršitelja obrade ili su u istu obradu uključeni i voditelj obrade i
izvršitelj obrade i ako su, u skladu sa stavcima 2. i 3., odgovorni za
bilo kakvu štetu prouzročenu obradom, svaki voditelj obrade ili
izvršitelj obrade smatra se odgovornim za cjelokupnu štetu kako bi se
osigurala učinkovita naknada ispitaniku.

5.   Ako je voditelj obrade ili izvršitelj obrade, u skladu sa
stavkom 4., platio punu odštetu za pretrpljenu štetu, taj voditelj
obrade ili izvršitelj obrade ima pravo zatražiti od drugih voditelja
obrade ili izvršitelja obrade koji su uključeni u istu obradu dio
odštete koji odgovara njihovu udjelu u odgovornosti za štetu u skladu s
uvjetima iz stavka 2.

6.   Sudski postupak za ostvarivanje prava na naknadu štete vodi se pred
sudovima koji su nadležni prema pravu države članice iz članka 79.
stavka 2.

Članak 83.

Opći uvjeti za izricanje upravnih novčanih kazni

1.   Svako nadzorno tijelo osigurava da je izricanje upravnih novčanih
kazni u skladu s ovim člankom u pogledu kršenja ove Uredbe iz stavaka
4., 5. i 6. u svakom pojedinačnom slučaju učinkovito, proporcionalno i
odvraćajuće.

2.   Upravne novčane kazne izriču se uz mjere ili umjesto mjera iz
članka 58. stavka 2. točaka od (a) do (h) i članka 58. stavka 2. točke
(j), ovisno o okolnostima svakog pojedinog slučaja. Pri odlučivanju o
izricanju upravne novčane kazne i odlučivanju o iznosu te upravne
novčane kazne u svakom pojedinom slučaju dužna se pozornost posvećuje
sljedećem:

  ----------------------------------------------------------------------------
  \(a\)   prirodi, težini i trajanju kršenja, uzimajući u obzir narav, opseg i
          svrhu obrade o kojoj je riječ kao i broj ispitanika i razinu štete
          koju su pretrpjeli;
  ------- --------------------------------------------------------------------

  ----------------------------------------------------------------------------

  ------------------------------------------------------------------------
  \(b\)   ima li kršenje obilježje namjere ili nepažnje;
  ------- ----------------------------------------------------------------

  ------------------------------------------------------------------------

  ----------------------------------------------------------------------------
  \(c\)   svakoj radnji koju je voditelj obrade ili izvršitelj obrade poduzeo
          kako bi ublažio štetu koju su pretrpjeli ispitanici;
  ------- --------------------------------------------------------------------

  ----------------------------------------------------------------------------

  ----------------------------------------------------------------------------
  \(d\)   stupnju odgovornosti voditelja obrade ili izvršitelja obrade
          uzimajući u obzir tehničke i organizacijske mjere koje su
          primijenili u skladu s člancima 25. i 32.;
  ------- --------------------------------------------------------------------

  ----------------------------------------------------------------------------

  ---------------------------------------------------------------------------
  \(e\)   svim relevantnim prijašnjim kršenjima voditelja obrade ili
          izvršitelja obrade;
  ------- -------------------------------------------------------------------

  ---------------------------------------------------------------------------

  ----------------------------------------------------------------------------
  \(f\)   stupnju suradnje s nadzornim tijelom kako bi se otklonilo kršenje i
          ublažili mogući štetni učinci tog kršenja;
  ------- --------------------------------------------------------------------

  ----------------------------------------------------------------------------

  -------------------------------------------------------------------------
  \(g\)   kategorijama osobnih podataka na koje kršenje utječe;
  ------- -----------------------------------------------------------------

  -------------------------------------------------------------------------

  ----------------------------------------------------------------------------
  \(h\)   načinu na koji je nadzorno tijelo doznalo za kršenje, osobito je li
          i u kojoj mjeri voditelj obrade ili izvršitelj obrade izvijestio o
          kršenju;
  ------- --------------------------------------------------------------------

  ----------------------------------------------------------------------------

  ----------------------------------------------------------------------------
  \(i\)   ako su protiv dotičnog voditelja obrade ili izvršitelja obrade u
          vezi s istim predmetom prethodno izrečene mjere iz članka 58.
          stavka 2., poštovanju tih mjera;
  ------- --------------------------------------------------------------------

  ----------------------------------------------------------------------------

  ----------------------------------------------------------------------------
  \(j\)   poštovanju odobrenih kodeksa ponašanja u skladu s člankom 40. ili
          odobrenih mehanizama certificiranja u skladu s člankom 42.; i
  ------- --------------------------------------------------------------------

  ----------------------------------------------------------------------------

  ----------------------------------------------------------------------------
  \(k\)   svim ostalim otegotnim ili olakotnim čimbenicima koji su primjenjivi
          na okolnosti slučaja, kao što su financijska dobit ostvarena
          kršenjem ili gubici izbjegnuti, izravno ili neizravno, tim kršenjem.
  ------- --------------------------------------------------------------------

  ----------------------------------------------------------------------------

3.   Ako voditelj obrade ili izvršitelj obrade za istu ili povezane
obrade namjerno ili iz nepažnje prekrši nekoliko odredaba ove Uredbe
ukupan iznos novčane kazne ne smije biti veći od administrativnog iznosa
utvrđenog za najteže kršenje.

4.   Za kršenja sljedećih odredaba, u skladu sa stavkom 2., mogu se
izreći upravne novčane kazne u iznosu do 10 000 000 EUR, ili u slučaju
poduzetnika do 2 % ukupnog godišnjeg prometa na svjetskoj razini za
prethodnu financijsku godinu, ovisno o tome što je veće:

  ----------------------------------------------------------------------------
  \(a\)   obveza voditelja obrade i izvršitelja obrade u skladu s člancima 8.,
          11., od 25. do 39., te 42. i 43.;
  ------- --------------------------------------------------------------------

  ----------------------------------------------------------------------------

  --------------------------------------------------------------------------
  \(b\)   obveza certifikacijskog tijela u skladu s člancima 42. i 43.;
  ------- ------------------------------------------------------------------

  --------------------------------------------------------------------------

  --------------------------------------------------------------------------
  \(c\)   obveza tijela za praćenje u skladu s člankom 41.stavkom 4.;
  ------- ------------------------------------------------------------------

  --------------------------------------------------------------------------

5.   Za kršenja sljedećih odredaba, u skladu sa stavkom 2.a, mogu se
izreći upravne novčane kazne u iznosu do 20 000 000 EUR, ili u slučaju
poduzetnika do 4 % ukupnog godišnjeg prometa na svjetskoj razini za
prethodnu financijsku godinu, ovisno o tome što je veće:

  ---------------------------------------------------------------------------
  \(a\)   osnovnih načela za obradu, što uključuje uvjete privole u skladu s
          člancima 5., 6., 7. i 9.;
  ------- -------------------------------------------------------------------

  ---------------------------------------------------------------------------

  -------------------------------------------------------------------------
  \(b\)   prava ispitanika u skladu s člancima od 12. do 22.;
  ------- -----------------------------------------------------------------

  -------------------------------------------------------------------------

  ----------------------------------------------------------------------------
  \(c\)   prijenosa osobnih podataka primatelju u trećoj zemlji ili
          međunarodnoj organizaciji u skladu s člancima od 44. do 49.;
  ------- --------------------------------------------------------------------

  ----------------------------------------------------------------------------

  ---------------------------------------------------------------------------
  \(d\)   svih obveza u skladu s pravom države članice donesenim na temelju
          poglavlja IX.;
  ------- -------------------------------------------------------------------

  ---------------------------------------------------------------------------

  ----------------------------------------------------------------------------
  \(e\)   nepoštovanja naredbe ili privremenog ili trajnog ograničenje obrade
          ili suspenzije protoka podataka nadzornog tijela u skladu s
          člankom 58. stavkom 2. ili uskraćivanje pristupa kršenjem članka 58.
          stavka 1.
  ------- --------------------------------------------------------------------

  ----------------------------------------------------------------------------

6.   Za nepoštovanje naredbe nadzornog tijela iz članka 58. stavka 2. u
skladu sa stavkom 2. ovog članka mogu se izreći upravne novčane kazne u
iznosu do 20 000 000 EUR, ili u slučaju poduzetnika do 4 % ukupnog
godišnjeg prometa na svjetskoj razini za prethodnu financijsku godinu,
ovisno o tome što je veće.

7.   Ne dovodeći u pitanje korektivne ovlasti nadzornih tijela iz članka
58. stavka 2. svaka država članica može utvrditi pravila mogu li se i u
kojoj mjeri tijelima javne vlasti ili tijelima s poslovnim nastanom u
toj državi članici izreći upravne novčane kazne.

8.   Na izvršavanje ovlasti nadzornog tijela u skladu s ovim člankom
primjenjuju se odgovarajuće postupovne zaštitne mjere u skladu s pravom
Unije i pravom države članice, uključujući učinkoviti pravni lijek i
pravilno postupanje.

9.   Ako pravnim sustavom države članice nisu predviđene upravne novčane
kazne, ovaj se članak može primjenjivati na način da novčanu kaznu
pokreće nadležno nadzorno tijelo, a izriču je nadležni nacionalni sudovi
pritom osiguravajući da su ta pravna sredstva učinkovita i imaju
istovrijedan učinak kao i upravne novčane kazne koje izriču nadzorna
tijela. U svakom slučaju novčane kazne koje se izriču moraju biti
učinkovite, proporcionalne i odvraćajuće. Te države članice najkasnije
do 25. svibnja 2018. obavješćuju Komisiju o odredbama svojih zakona koje
donesu u skladu s ovim stavkom te, bez odgode, o svim daljnjim izmjenama
zakona ili izmjeni koja na njih utječe.

Članak 84.

Sankcije

1.   Države članice utvrđuju pravila o ostalim sankcijama koje se
primjenjuju na kršenja odredaba ove Uredbe, te poduzimaju sve potrebne
mjere kako bi se osigurala njihova provedba. Te sankcije moraju biti
učinkovite, proporcionalne i odvraćajuće.

2.   Svaka država članica priopćuje Komisiji odredbe svojih zakona koje
je donijela u skladu sa stavkom 1. do 25. svibnja 2018. i bez odgađanja
o svakoj sljedećoj izmjeni koja na njih utječe.

### POGLAVLJE IX. Odredbe u vezi s posebnim situacijama obrade

Članak 85.

Obrada i sloboda izražavanja i informiranja

1.   Države članice zakonom usklađuju pravo na zaštitu osobnih podataka
u skladu s ovom Uredbom s pravom na slobodu izražavanja i informiranja,
što uključuje obradu u novinarske svrhe i svrhe akademskog, umjetničkog
ili književnog izražavanja.

2.   U vezi s obradom koja se obavlja u novinarske svrhe ili u svrhe
akademskog, umjetničkog ili književnog izražavanja, države članice
predviđaju izuzeća ili odstupanja od poglavlja II. (načela), poglavlja
III. (prava ispitanika), poglavlja IV. (voditelj obrade i izvršitelj
obrade), poglavlja V. (prijenos osobnih podataka trećim zemljama ili
međunarodnim organizacijama), poglavlja VI. (neovisna nadzorna tijela),
poglavlja VII. (suradnja i konzistentnost) i poglavlja IX. (posebne
situacije obrade) ako su ona potrebna kako bi se uskladilo pravo na
zaštitu osobnih podataka sa slobodom izražavanja i informiranja.

3.   Svaka država članica Komisiji priopćuje odredbe svojih zakona koje
je donijela u skladu sa stavkom 2. te, bez odgode, o svim daljnjim
izmjenama zakona ili izmjeni koja na njih utječe.

Članak 86.

Obrada i javni pristup službenim dokumentima

Tijelo javne vlasti, javno ili privatno tijelo može otkriti osobne
podatke iz službenih dokumenata koje posjeduje to tijelo javne vlasti
ili to tijelo u svrhu obavljanja zadaće u javnom interesu u skladu s
pravom Unije ili pravom države članice koje se primjenjuje na to tijelo
javne vlasti ili to tijelo kako bi se uskladio javni pristup službenim
dokumentima s pravom na zaštitu osobnih podataka u skladu s ovom
Uredbom.

Članak 87.

Obrada nacionalnog identifikacijskog broja

Države članice mogu dodatno utvrditi posebne uvjete za obradu
nacionalnog identifikacijskog broja ili bilo kojeg drugog identifikatora
opće primjene. U tom se slučaju nacionalni identifikacijski broj ili
bilo koji drugi identifikator opće primjene upotrebljava samo uz
primjenu odgovarajućih zaštitnih mjera u pogledu prava i sloboda
ispitanika u skladu s ovom Uredbom.

Članak 88.

Obrada u kontekstu zaposlenja

1.   Države članice mogu zakonom ili kolektivnim ugovorima predvidjeti
preciznija pravila s ciljem osiguravanja zaštite prava i sloboda u vezi
s obradom osobnih podataka zaposlenika u kontekstu zaposlenja, osobito
za potrebe zapošljavanja, izvršavanja ugovora o radu, što uključuje
ispunjavanje zakonski propisanih obveza ili obveza propisanih
kolektivnim ugovorima, za potrebe upravljanja, planiranja i organizacije
rada, jednakosti i različitosti na radnome mjestu, zdravlja i sigurnosti
na radu, zaštite imovine poslodavca ili klijenta i za potrebe ostvarenja
i uživanja prava i koristi iz radnog odnosa, na individualnoj ili
kolektivnoj osnovi, te za potrebe prestanka radnog odnosa.

2.   Ta pravila uključuju prikladne i posebne mjere za zaštitu ljudskog
dostojanstva ispitanika, njegovih legitimnih interesa i temeljnih prava,
posebno u odnosu na transparentnost obrade, prijenos osobnih podataka
unutar grupe poduzetnika ili grupe poduzeća koja se bave zajedničkom
gospodarskom djelatnošću i sustavâ praćenja na radnom mjestu.

3.   Svaka država članica priopćuje Komisiji te odredbe svojih zakona
koje je donijela u skladu sa stavkom 1. do 25. svibnja 2018. i bez
odgađanja o svakoj sljedećoj izmjeni koja na njih utječe.

Članak 89.

Zaštitne mjere i odstupanja vezano za obradu u svrhe arhiviranja u
javnom interesu, u svrhe znanstvenog ili povijesnog istraživanja ili u
statističke svrhe

1.   Na obradu u svrhe arhiviranja u javnom interesu, u svrhe
znanstvenog ili povijesnog istraživanja ili u statističke svrhe
primjenjuju se odgovarajuće zaštitne mjere u skladu s ovom Uredbom u
pogledu prava i sloboda ispitanika. Tim zaštitnim mjerama osigurava se
da su na snazi tehničke i organizacijske mjere, posebno kako bi se
zajamčilo načelo smanjenja količine podataka. Te mjere mogu uključivati
pseudonimizaciju, pod uvjetom da se te svrhe mogu postići na taj način.
Ako se te svrhe mogu postići daljnjom obradom koja ne dopušta ili više
ne dopušta identifikaciju ispitanika, te se svrhe postižu na taj način.

2.   Ako se osobni podaci obrađuju u svrhe znanstvenog ili povijesnog
istraživanja ili u statističke svrhe, pravom Unije ili pravom države
članice mogu se predvidjeti odstupanja od prava navedenih u člancima
15., 16., 18. i 21., uz primjenu uvjeta i mjera zaštite iz stavka 1.
ovog članka, u mjeri u kojoj je vjerojatno da bi se takvim pravima moglo
onemogućiti ili ozbiljno ugroziti postizanje tih posebnih svrha te su
takva odstupanja neophodna za postizanje tih svrha.

3.   Ako se osobni podaci obrađuju u svrhe arhiviranja u javnom
interesu, pravom Unije ili pravom države članice mogu se predvidjeti
odstupanja od prava navedenih u člancima 15., 16., 18., 19., 20. i 21.,
uz primjenu uvjeta i mjera zaštite iz stavka 1. ovog članka, u mjeri u
kojoj je vjerojatno da bi se takvim pravima moglo onemogućiti ili
ozbiljno ugroziti postizanje tih posebnih svrha te su takva odstupanja
neophodna za postizanje tih svrha.

4.   Ako obrada navedena u stavcima 2. i 3. istovremeno služi i drugoj
svrsi, odstupanja se primjenjuju samo za obradu u svrhe koje su navedene
u tim stavcima.

Članak 90.

Obveze tajnosti

1.   Države članice mogu donositi posebna pravila za utvrđivanje ovlasti
nadzornih tijela iz članka 58. stavka 1.točaka (e) i (f) u pogledu
voditelja obrade ili izvršitelja obrade koji, na temelju prava Unije ili
prava države članice ili na temelju pravila koja su donijela nacionalna
nadležna tijela, podliježu obvezi profesionalne tajne i drugim
jednakovrijednim obvezama tajnosti, ako je to nužno i razmjerno kako bi
se uskladilo pravo na zaštitu osobnih podataka s obvezom tajnosti. Ta se
pravila primjenjuju samo na osobne podatke koje je voditelj obrade ili
izvršitelj obrade dobio kao rezultat, ili primio tijekom aktivnosti koja
je obuhvaćena obvezom tajnosti.

2.   Svaka država članica priopćuje Komisiji pravila donesena na temelju
stavka 1. do 25. svibnja 2018. i bez odgađanja o svakoj sljedećoj
izmjeni koja na njih utječe.

Članak 91.

Postojeća pravila o zaštiti podataka crkava i vjerskih udruženja

1.   Ako crkve i vjerska udruženja ili zajednice u državi članici
primjenjuju, u vrijeme stupanja na snagu ove Uredbe, sveobuhvatna
pravila u pogledu zaštite pojedinaca s obzirom na obradu, ta postojeća
pravila mogu se i dalje primjenjivati pod uvjetom da se usklade s ovom
Uredbom.

2.   Crkve i vjerska udruženja koje primjenjuju sveobuhvatna pravila u
skladu sa stavkom 1. ovog članka nadzire neovisno nadzorno tijelo koje
može biti posebno tijelo, pod uvjetom da ispunjava uvjete utvrđene
poglavljem VI. ove Uredbe.

### POGLAVLJE X. Delegirani akti i provedbeni akti

Članak 92.

Izvršavanje delegiranja ovlasti

1.   Ovlast za donošenje delegiranih akata dodjeljuje se Komisiji
podložno uvjetima utvrđenima u ovom članku.

2.   Ovlast za donošenje delegiranih akata iz članka 12. stavka 8. i
članka 43. stavka 8. dodjeljuje se Komisiji na neodređeno vrijeme
počevši od 24. svibnja 2016.

3.   Europski parlament ili Vijeće u svakom trenutku mogu opozvati
delegiranje ovlasti iz članka 12. stavka 8. i članka 43. stavka 8.
Odlukom o opozivu prekida se delegiranje ovlasti koje je u njoj
navedeno. Odluka o opozivu počinje proizvoditi učinke sljedećeg dana od
dana objave spomenute odluke u Službenom listu Europske unije ili na
kasniji dan naveden u spomenutoj odluci. On ne utječe na valjanost
delegiranih akata koji su već na snazi.

4.   Čim donese delegirani akt, Komisija ga istodobno priopćuje
Europskom parlamentu i Vijeću.

5.   Delegirani akt donesen na temelju članka 12. stavka 8. i članka 43.
stavka 8. stupa na snagu samo ako Europski parlament ili Vijeće u roku
od tri mjeseca od priopćenja tog akta Europskom parlamentu i Vijeću na
njega ne podnesu nikakav prigovor ili ako su prije isteka tog roka i
Europski parlament i Vijeće obavijestili Komisiju da neće uložiti
prigovore. Taj se rok produljuje za tri mjeseca na inicijativu Europskog
parlamenta ili Vijeća.

Članak 93.

Postupak odbora

1.   Komisiji pomaže odbor. Navedeni odbor je odbor u smislu Uredbe (EU)
br. 182/2011.

2.   Pri upućivanju na ovaj stavak, primjenjuje se članak 5. Uredbe (EU)
br. 182/2011.

3.   Pri upućivanju na ovaj stavak, primjenjuje se članak 8. Uredbe (EU)
br. 182/2011 zajedno s njezinim člankom 5.

### POGLAVLJE XI. Završne odredbe

Članak 94.

Stavljanje izvan snage Direktive 95/46/EZ

1.   Direktiva 95/46/EZ stavlja se izvan snage s učinkom od 25. svibnja
2018.

2.   Upućivanja na direktivu koja je stavljena izvan snage tumače se kao
upućivanja na ovu Uredbu. Upućivanja na Radnu skupinu o zaštiti
pojedinaca s obzirom na obradu osobnih podataka osnovanu člankom 29.
Direktive 95/46/EZ tumače se kao upućivanja na Europski odbor za zaštitu
podataka osnovan ovom Uredbom.

Članak 95.

Odnos s Direktivom 2002/58/EZ

Ovom Uredbom ne propisuju se dodatne obveze fizičkim ili pravnim osobama
u pogledu obrade u vezi s pružanjem javno dostupnih elektroničkih
komunikacijskih usluga u javnim komunikacijskim mrežama u Uniji
povezanih s pitanjima u pogledu kojih vrijede posebne obveze s istim
ciljem iz Direktive 2002/58/EZ.

Članak 96.

Odnos s prethodno sklopljenim sporazumima

Međunarodni sporazumi koji uključuju prijenos osobnih podataka trećim
zemljama ili međunarodnim organizacijama koje su države članice sklopile
prije 24. svibnja 2016., a koji su u skladu s pravom Unije primjenjivim
prije tog datuma, ostaju na snazi dok ih se ne izmijeni, zamijeni ili
stavi izvan snage.

Članak 97.

Izvješća Komisije

1.   Do 25. svibnja 2020. i svake četiri godine nakon toga Komisija
podnosi izvješće Europskom parlamentu i Vijeću o ocjeni i preispitivanju
ove Uredbe. Izvješća se javno objavljuju.

2.   U okviru ocjena i preispitivanjâ iz stavka 1. Komisija osobito
ispituje primjenu i funkcioniranje:

  ----------------------------------------------------------------------------
  \(a\)   poglavlja V. o prijenosu osobnih podataka trećim zemljama ili
          međunarodnim organizacijama, a osobito u pogledu odluka donesenih na
          temelju članka 45. stavka 3. ove Uredbe i odluka donesenih na
          temelju članka 25. stavka 6. Direktive 95/46/EZ;
  ------- --------------------------------------------------------------------

  ----------------------------------------------------------------------------

  ------------------------------------------------------------------------
  \(b\)   poglavlja VII. o suradnji i konzistentnosti.
  ------- ----------------------------------------------------------------

  ------------------------------------------------------------------------

3.   Za potrebe stavka 1. Komisija može zatražiti informacije od država
članica i nadzornih tijela.

4.   Pri obavljanju ocjena i preispitivanjâ iz stavka 1. i 2. Komisija
uzima u obzir stajališta i nalaze Europskog parlamenta, Vijeća te drugih
relevantnih tijela ili izvora.

5.   Komisija prema potrebi podnosi odgovarajuće prijedloge s ciljem
izmjene ove Uredbe, posebno uzimajući u obzir razvoj informacijske
tehnologije te s obzirom na napredak informacijskog društva.

Članak 98.

Preispitivanje drugih akata Unije o zaštiti podataka

Komisija prema potrebi podnosi zakonodavne prijedloge s ciljem izmjene
drugih pravnih akata Unije o zaštiti osobnih podataka kako bi se
osigurala jedinstvena i dosljedna zaštita pojedinaca s obzirom na
obradu. To se osobito odnosi na pravila u vezi sa zaštitom pojedinaca u
pogledu obrade koju obavljaju institucije, tijela, uredi i agencije
Unije te pravila u vezi sa slobodnim kretanjem takvih podataka.

Članak 99.

Stupanje na snagu i primjena

1.   Ova Uredba stupa na snagu dvadesetog dana od dana objave
u Službenom listu Europske unije.

2.   Primjenjuje se od 25. svibnja 2018.

Ova je Uredba u cijelosti obvezujuća i izravno se primjenjuje u svim
državama članicama.

Sastavljeno u Bruxellesu 27. travnja 2016.

Za Europski parlament

Predsjednik

M. SCHULZ

Za Vijeće

Predsjednica

J.A. HENNIS-PLASSCHAERT

[(^1^)](https://eur-lex.europa.eu/legal-content/HR/TXT/?uri=celex:32016R0679#ntc1-L_2016119HR.01000101-E0001)  [SL
C 229, 31.7.2012., str.
90.](https://eur-lex.europa.eu/legal-content/HR/AUTO/?uri=OJ:C:2012:229:TOC)

[(^2^)](https://eur-lex.europa.eu/legal-content/HR/TXT/?uri=celex:32016R0679#ntc2-L_2016119HR.01000101-E0002)  [SL
C 391, 18.12.2012., str.
127.](https://eur-lex.europa.eu/legal-content/HR/AUTO/?uri=OJ:C:2012:391:TOC)

[(^3^)](https://eur-lex.europa.eu/legal-content/HR/TXT/?uri=celex:32016R0679#ntc3-L_2016119HR.01000101-E0003)  Stajalište
Europskog parlamenta od 12. ožujka 2014. (još nije objavljeno u
Službenom listu) i stajalište Vijeća u prvom čitanju od 8. travnja 2016.
(još nije objavljeno u Službenom listu). Stajalište Europskog parlamenta
od 14. travnja 2016.

[(^4^)](https://eur-lex.europa.eu/legal-content/HR/TXT/?uri=celex:32016R0679#ntc4-L_2016119HR.01000101-E0004)  Direktiva
95/46/EZ Europskog parlamenta i Vijeća od 24. listopada 1995. o zaštiti
pojedinaca u vezi s obradom osobnih podataka i o slobodnom protoku
takvih podataka ([SL L 281, 23.11.1995., str.
31.](https://eur-lex.europa.eu/legal-content/HR/AUTO/?uri=OJ:L:1995:281:TOC)).

[(^5^)](https://eur-lex.europa.eu/legal-content/HR/TXT/?uri=celex:32016R0679#ntc5-L_2016119HR.01000101-E0005)  Preporuka
Komisije od 6. svibnja 2003. o definiciji mikropoduzeća te malih i
srednjih poduzeća (C(2003) 1422) ([SL L 124, 20.5.2003., str.
36.](https://eur-lex.europa.eu/legal-content/HR/AUTO/?uri=OJ:L:2003:124:TOC)).

[(^6^)](https://eur-lex.europa.eu/legal-content/HR/TXT/?uri=celex:32016R0679#ntc6-L_2016119HR.01000101-E0006)  Uredba
(EZ) br. 45/2001 Europskog parlamenta i Vijeća od 18. prosinca 2000. o
zaštiti pojedinaca u vezi s obradom osobnih podataka u institucijama i
tijelima Zajednice i o slobodnom kretanju takvih podataka ([SL L 8,
12.1.2001., str.
1.](https://eur-lex.europa.eu/legal-content/HR/AUTO/?uri=OJ:L:2001:008:TOC)).

[(^7^)](https://eur-lex.europa.eu/legal-content/HR/TXT/?uri=celex:32016R0679#ntc7-L_2016119HR.01000101-E0007)  Direktiva
(EU) 2016/680 Europskog parlamenta i Vijeća od 27. travnja 2016. o
zaštiti pojedinaca pri obradi osobnih podataka od strane nadležnih
tijela u svrhe sprečavanja, istrage, otkrivanja ili progona kaznenih
djela ili izvršavanja kaznenih sankcija i o slobodnom kretanju takvih
podataka te o stavljanju izvan snage Okvirne odluke Vijeća 2008/977/PUP
(vidjeti stranicu 89. ovoga Službenog lista).

[(^8^)](https://eur-lex.europa.eu/legal-content/HR/TXT/?uri=celex:32016R0679#ntc8-L_2016119HR.01000101-E0008)  Direktiva
2000/31/EZ Europskog parlamenta i Vijeća od 8. lipnja 2000. o određenim
pravnim aspektima usluga informacijskog društva na unutarnjem tržištu,
posebno elektroničke trgovine (Direktiva o elektroničkoj trgovini) ([SL
L 178, 17.7.2000., str.
1.](https://eur-lex.europa.eu/legal-content/HR/AUTO/?uri=OJ:L:2000:178:TOC)).

[(^9^)](https://eur-lex.europa.eu/legal-content/HR/TXT/?uri=celex:32016R0679#ntc9-L_2016119HR.01000101-E0009)  Direktiva
2011/24/EU Europskog parlamenta i Vijeća od 9. ožujka 2011. o primjeni
prava pacijenata u prekograničnoj zdravstvenoj skrbi ([SL L 88,
4.4.2011., str.
45.](https://eur-lex.europa.eu/legal-content/HR/AUTO/?uri=OJ:L:2011:088:TOC)).

[(^10^)](https://eur-lex.europa.eu/legal-content/HR/TXT/?uri=celex:32016R0679#ntc10-L_2016119HR.01000101-E0010)  Direktiva
Vijeća 93/13/EEZ od 5. travnja 1993. o nepoštenim uvjetima u potrošačkim
ugovorima ([SL L 95, 21.4.1993., str.
29.](https://eur-lex.europa.eu/legal-content/HR/AUTO/?uri=OJ:L:1993:095:TOC)).

[(^11^)](https://eur-lex.europa.eu/legal-content/HR/TXT/?uri=celex:32016R0679#ntc11-L_2016119HR.01000101-E0011)  Uredba
(EZ) br. 1338/2008 Europskog parlamenta i Vijeća od 16. prosinca 2008. o
statističkim podacima Zajednice o javnom zdravlju i zdravlju i
sigurnosti na radnom mjestu ([SL L 354, 31.12.2008., str.
70.](https://eur-lex.europa.eu/legal-content/HR/AUTO/?uri=OJ:L:2008:354:TOC)).

[(^12^)](https://eur-lex.europa.eu/legal-content/HR/TXT/?uri=celex:32016R0679#ntc12-L_2016119HR.01000101-E0012)  Uredba
(EZ) br. 182/2011 Europskog parlamenta i Vijeća od 16. veljače 2011. o
utvrđivanju pravila i općih načela u vezi s mehanizmima nadzora država
članica nad izvršavanjem provedbenih ovlasti Komisije ([SL L 55,
28.2.2011., str.
13.](https://eur-lex.europa.eu/legal-content/HR/AUTO/?uri=OJ:L:2011:055:TOC)).

[(^13^)](https://eur-lex.europa.eu/legal-content/HR/TXT/?uri=celex:32016R0679#ntc13-L_2016119HR.01000101-E0013)  Uredba
(EU) br. 1215/2012 Europskog parlamenta i Vijeća od 12. prosinca 2012. o
nadležnosti, priznavanju i izvršenju sudskih odluka u građanskim i
trgovačkim stvarima ([SL L 351, 20.12.2012., str.
1.](https://eur-lex.europa.eu/legal-content/HR/AUTO/?uri=OJ:L:2012:351:TOC)).

[(^14^)](https://eur-lex.europa.eu/legal-content/HR/TXT/?uri=celex:32016R0679#ntc14-L_2016119HR.01000101-E0014)  Direktiva
2003/98/EZ Europskog parlamenta i Vijeća od 17. studenoga 2003. o
ponovnoj uporabi informacija javnog sektora ([SL L 345, 31.12.2003.,
str.
90.](https://eur-lex.europa.eu/legal-content/HR/AUTO/?uri=OJ:L:2003:345:TOC)).

[(^15^)](https://eur-lex.europa.eu/legal-content/HR/TXT/?uri=celex:32016R0679#ntc15-L_2016119HR.01000101-E0015)  Uredba
(EU) br. 536/2014 Europskog parlamenta i Vijeća od 16. travnja 2014. o
kliničkim ispitivanjima lijekova za primjenu kod ljudi te o stavljanju
izvan snage Direktive 2001/20/EZ ([SL L 158, 27.5.2014., str.
1.](https://eur-lex.europa.eu/legal-content/HR/AUTO/?uri=OJ:L:2014:158:TOC)).

[(^16^)](https://eur-lex.europa.eu/legal-content/HR/TXT/?uri=celex:32016R0679#ntc16-L_2016119HR.01000101-E0016)  Uredba
(EZ) br. 223/2009 Europskog parlamenta i Vijeća od 11. ožujka 2009. o
europskoj statistici i stavljanju izvan snage Uredbe (EZ, Euratom) br.
1101/2008 Europskog parlamenta i Vijeća o dostavi povjerljivih
statističkih podataka Statističkom uredu Europskih zajednica, Uredbe
Vijeća (EZ) br. 322/97 o statistici Zajednice i Odluke Vijeća
89/382/EEZ, Euratom o osnivanju Odbora za statistički program Europskih
zajednica ([SL L 87, 31.3.2009., str.
164.](https://eur-lex.europa.eu/legal-content/HR/AUTO/?uri=OJ:L:2009:087:TOC)).

[(^17^)](https://eur-lex.europa.eu/legal-content/HR/TXT/?uri=celex:32016R0679#ntc17-L_2016119HR.01000101-E0017)  [SL
C 192, 30.6.2012., str.
7.](https://eur-lex.europa.eu/legal-content/HR/AUTO/?uri=OJ:C:2012:192:TOC)

[(^18^)](https://eur-lex.europa.eu/legal-content/HR/TXT/?uri=celex:32016R0679#ntc18-L_2016119HR.01000101-E0018)  Direktiva
2002/58/EZ Europskog parlamenta i Vijeća od 12. srpnja 2002. o obradi
osobnih podataka i zaštiti privatnosti u području elektroničkih
komunikacija (Direktiva o privatnosti i elektroničkim komunikacijama)
([SL L 201, 31.7.2002., str.
37.](https://eur-lex.europa.eu/legal-content/HR/AUTO/?uri=OJ:L:2002:201:TOC)).

[(^19^)](https://eur-lex.europa.eu/legal-content/HR/TXT/?uri=celex:32016R0679#ntc19-L_2016119HR.01000101-E0019)  Direktiva
(EU) 2015/1535 Europskog parlamenta i Vijeća od 9. rujna 2015. o
utvrđivanju postupka pružanja informacija u području tehničkih propisa i
pravila o uslugama informacijskog društva ([SL L 241, 17.9.2015., str.
1.](https://eur-lex.europa.eu/legal-content/HR/AUTO/?uri=OJ:L:2015:241:TOC)).

[(^20^)](https://eur-lex.europa.eu/legal-content/HR/TXT/?uri=celex:32016R0679#ntc20-L_2016119HR.01000101-E0020)  Uredba
(EZ) br. 765/2008 Europskog parlamenta i Vijeća od 9. srpnja 2008. o
utvrđivanju zahtjeva za akreditaciju i za nadzor tržišta u odnosu na
stavljanje proizvoda na tržište i o stavljanju izvan snage Uredbe (EEZ)
br. 339/93 ([SL L 218, 13.8.2008., str.
30.](https://eur-lex.europa.eu/legal-content/HR/AUTO/?uri=OJ:L:2008:218:TOC)).

[(^21^)](https://eur-lex.europa.eu/legal-content/HR/TXT/?uri=celex:32016R0679#ntc21-L_2016119HR.01000101-E0021)  Uredba
(EZ) br. 1049/2001 Europskog parlamenta i Vijeća od 30. svibnja 2001. o
javnom pristupu dokumentima Europskog parlamenta, Vijeća i Komisije ([SL
L 145, 31.5.2001., str.
43.](https://eur-lex.europa.eu/legal-content/HR/AUTO/?uri=OJ:L:2001:145:TOC)).
