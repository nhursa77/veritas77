### 

### ZAKON O SIGURNOSTI PROMETA NA CESTAMA

[I. OSNOVNE ODREDBE [3](#i.-osnovne-odredbe)](#i.-osnovne-odredbe)

[II. OVLAŠTENJA ZA NADZOR I UREĐENJE PROMETA
[9](#ii.-ovlaštenja-za-nadzor-i-uređenje-prometa)](#ii.-ovlaštenja-za-nadzor-i-uređenje-prometa)

[III. CESTE [11](#iii.-ceste)](#iii.-ceste)

[1. OPĆE ODREDBE [11](#opće-odredbe)](#opće-odredbe)

[2. OBILJEŽAVANJE RADOVA I ZAPREKA NA CESTI
[11](#obilježavanje-radova-i-zapreka-na-cesti)](#obilježavanje-radova-i-zapreka-na-cesti)

[IV. PROMETNI ZNAKOVI
[12](#iv.-prometni-znakovi)](#iv.-prometni-znakovi)

[1. OPĆE ODREDBE [12](#opće-odredbe-1)](#opće-odredbe-1)

[2. ZNAKOVI OPASNOSTI, IZRIČITIH NAREDBI I OBAVIJESTI
[13](#znakovi-opasnosti-izričitih-naredbi-i-obavijesti)](#znakovi-opasnosti-izričitih-naredbi-i-obavijesti)

[3. PROMETNA SVJETLA I SVJETLOSNE OZNAKE
[13](#prometna-svjetla-i-svjetlosne-oznake)](#prometna-svjetla-i-svjetlosne-oznake)

[4. OZNAKE NA KOLNIKU [14](#oznake-na-kolniku)](#oznake-na-kolniku)

[5. OBILJEŽAVANJE PRIJELAZA CESTE PREKO ŽELJEZNIČKE PRUGE
[15](#obilježavanje-prijelaza-ceste-preko-željezničke-pruge)](#obilježavanje-prijelaza-ceste-preko-željezničke-pruge)

[6. ZNACI KOJE DAJU OVLAŠTENE OSOBE
[15](#znaci-koje-daju-ovlaštene-osobe)](#znaci-koje-daju-ovlaštene-osobe)

[V. PROMETNA PRAVILA [16](#v.-prometna-pravila)](#v.-prometna-pravila)

[1. OPĆE ODREDBE [16](#opće-odredbe-2)](#opće-odredbe-2)

[2. RADNJE VOZILOM U PROMETU
[18](#radnje-vozilom-u-prometu)](#radnje-vozilom-u-prometu)

[3. UKLJUČIVANJE U PROMET
[18](#uključivanje-u-promet)](#uključivanje-u-promet)

[4. KRETANJE VOZILA [18](#kretanje-vozila)](#kretanje-vozila)

[5. BRZINA [20](#brzina)](#brzina)

[6. SKRETANJE [22](#skretanje)](#skretanje)

[7. PROPUŠTANJE VOZILA I PREDNOST PROLASKA
[22](#propuštanje-vozila-i-prednost-prolaska)](#propuštanje-vozila-i-prednost-prolaska)

[8. PROMET NA RASKRIŽJU
[22](#promet-na-raskrižju)](#promet-na-raskrižju)

[9. MIMOILAŽENJE [24](#mimoilaženje)](#mimoilaženje)

[10. PRETJECANJE I OBILAŽENJE
[24](#pretjecanje-i-obilaženje)](#pretjecanje-i-obilaženje)

[11. ZVUČNI I SVJETLOSNI ZNACI UPOZORENJA
[27](#zvučni-i-svjetlosni-znaci-upozorenja)](#zvučni-i-svjetlosni-znaci-upozorenja)

[12. ZAUSTAVLJANJE I PARKIRANJE
[27](#zaustavljanje-i-parkiranje)](#zaustavljanje-i-parkiranje)

[13. PRESIJECANJE KOLONE PJEŠAKA
[30](#presijecanje-kolone-pješaka)](#presijecanje-kolone-pješaka)

[14. VUČA PRIKLJUČNIH I ZAPREŽNIH VOZILA
[30](#vuča-priključnih-i-zaprežnih-vozila)](#vuča-priključnih-i-zaprežnih-vozila)

[15. VUČA NEISPRAVNIH VOZILA
[31](#vuča-neispravnih-vozila)](#vuča-neispravnih-vozila)

[16. UPOTREBA SVJETALA U PROMETU
[32](#upotreba-svjetala-u-prometu)](#upotreba-svjetala-u-prometu)

[17. RAZMAK IZMEĐU VOZILA U VOŽNJI
[33](#razmak-između-vozila-u-vožnji)](#razmak-između-vozila-u-vožnji)

[18. PROMET TRAMVAJA I DRUGIH VOZILA NA TRAČNICAMA
[33](#promet-tramvaja-i-drugih-vozila-na-tračnicama)](#promet-tramvaja-i-drugih-vozila-na-tračnicama)

[19. PROMET BICIKALA, MOPEDA, MOTOCIKALA I OSOBNIH PRIJEVOZNIH SREDSTAVA
[34](#promet-bicikala-mopeda-motocikala-i-osobnih-prijevoznih-sredstava)](#promet-bicikala-mopeda-motocikala-i-osobnih-prijevoznih-sredstava)

[20. PROMET ZAPREŽNIH VOZILA I KRETANJE STOKE
[35](#promet-zaprežnih-vozila-i-kretanje-stoke)](#promet-zaprežnih-vozila-i-kretanje-stoke)

[21. KRETANJE PJEŠAKA [36](#kretanje-pješaka)](#kretanje-pješaka)

[22. OBVEZE VOZAČA PREMA PJEŠACIMA
[38](#obveze-vozača-prema-pješacima)](#obveze-vozača-prema-pješacima)

[23. PROMET NA PRIJELAZU CESTE PREKO ŽELJEZNIČKE PRUGE
[38](#promet-na-prijelazu-ceste-preko-željezničke-pruge)](#promet-na-prijelazu-ceste-preko-željezničke-pruge)

[24. PROMET NA AUTOCESTI, BRZOJ CESTI I CESTI NAMIJENJENOJ ISKLJUČIVO ZA
PROMET MOTORNIH VOZILA
[39](#promet-na-autocesti-brzoj-cesti-i-cesti-namijenjenoj-isključivo-za-promet-motornih-vozila)](#promet-na-autocesti-brzoj-cesti-i-cesti-namijenjenoj-isključivo-za-promet-motornih-vozila)

[25. PROMET U TUNELU [40](#promet-u-tunelu)](#promet-u-tunelu)

[26. VOZILA POD PRATNJOM
[40](#vozila-pod-pratnjom)](#vozila-pod-pratnjom)

[27. VOZILA S PRAVOM PREDNOSTI PROLASKA
[41](#vozila-s-pravom-prednosti-prolaska)](#vozila-s-pravom-prednosti-prolaska)

[28. TERET NA VOZILU [42](#teret-na-vozilu)](#teret-na-vozilu)

[29. PRIJEVOZ OSOBA VOZILIMA
[44](#prijevoz-osoba-vozilima)](#prijevoz-osoba-vozilima)

[VI. DUŽNOSTI U SLUČAJU PROMETNE NESREĆE
[47](#vi.-dužnosti-u-slučaju-prometne-nesreće)](#vi.-dužnosti-u-slučaju-prometne-nesreće)

[VII. ŠPORTSKE I DRUGE PRIREDBE ILI AKTIVNOSTI NA CESTAMA
[49](#vii.-športske-i-druge-priredbe-ili-aktivnosti-na-cestama)](#vii.-športske-i-druge-priredbe-ili-aktivnosti-na-cestama)

[VIII. OGRANIČENJE PROMETA
[51](#viii.-ograničenje-prometa)](#viii.-ograničenje-prometa)

[IX. VOZAČI [52](#ix.-vozači)](#ix.-vozači)

[1. UVJETI ZA UPRAVLJANJE VOZILIMA
[52](#uvjeti-za-upravljanje-vozilima)](#uvjeti-za-upravljanje-vozilima)

[2. OSPOSOBLJAVANJE KANDIDATA ZA VOZAČE
[54](#osposobljavanje-kandidata-za-vozače)](#osposobljavanje-kandidata-za-vozače)

[3. VOZAČKI ISPITI I PROVJERA OSPOSOBLJENOSTI
[56](#vozački-ispiti-i-provjera-osposobljenosti)](#vozački-ispiti-i-provjera-osposobljenosti)

[4. STJECANJE PRAVA NA UPRAVLJANJE VOZILIMA
[60](#stjecanje-prava-na-upravljanje-vozilima)](#stjecanje-prava-na-upravljanje-vozilima)

[5. ZDRAVSTVENI PREGLEDI VOZAČA
[65](#zdravstveni-pregledi-vozača)](#zdravstveni-pregledi-vozača)

[X. VOZILA [67](#x.-vozila)](#x.-vozila)

[1. OPĆE ODREDBE [67](#opće-odredbe-3)](#opće-odredbe-3)

[2. REGISTRACIJA MOTORNIH I PRIKLJUČNIH VOZILA
[68](#registracija-motornih-i-priključnih-vozila)](#registracija-motornih-i-priključnih-vozila)

[3. TEHNIČKI PREGLEDI VOZILA
[72](#tehnički-pregledi-vozila)](#tehnički-pregledi-vozila)

[4. ISPITIVANJE I HOMOLOGACIJA VOZILA
[78](#ispitivanje-i-homologacija-vozila)](#ispitivanje-i-homologacija-vozila)

[5. PROMET POTPUNO AUTOMATIZIRANIH VOZILA
[80](#promet-potpuno-automatiziranih-vozila)](#promet-potpuno-automatiziranih-vozila)

[XI. POSEBNE MJERE ZA SIGURNOST PROMETA NA CESTAMA
[82](#xi.-posebne-mjere-za-sigurnost-prometa-na-cestama)](#xi.-posebne-mjere-za-sigurnost-prometa-na-cestama)

[1. OPĆE ODREDBE [82](#opće-odredbe-4)](#opće-odredbe-4)

[2. PRAVNA POSLJEDICA OSUDE
[84](#pravna-posljedica-osude)](#pravna-posljedica-osude)

[3. POSEBNE ODREDBE O PREKRŠAJIMA
[86](#posebne-odredbe-o-prekršajima)](#posebne-odredbe-o-prekršajima)

[XII. PRIJELAZNE I ZAVRŠNE ODREDBE
[88](#xii.-prijelazne-i-završne-odredbe)](#xii.-prijelazne-i-završne-odredbe)

[Prijelazne i završne odredbe iz NN 80/13 od 28.06.2013.
[89](#prijelazne-i-završne-odredbe-iz-nn-8013-od-28.06.2013.)](#prijelazne-i-završne-odredbe-iz-nn-8013-od-28.06.2013.)

[Prijelazne i završne odredbe iz NN 92/14 od 28.07.2014.
[90](#prijelazne-i-završne-odredbe-iz-nn-9214-od-28.07.2014.)](#prijelazne-i-završne-odredbe-iz-nn-9214-od-28.07.2014.)

[Prijelazne i završne odredbe iz NN 108/17 od 08.11.2017.
[90](#prijelazne-i-završne-odredbe-iz-nn-10817-od-08.11.2017.)](#prijelazne-i-završne-odredbe-iz-nn-10817-od-08.11.2017.)

[Prijelazne i završne odredbe iz NN 70/19 od 24.07.2019.
[91](#prijelazne-i-završne-odredbe-iz-nn-7019-od-24.07.2019.)](#prijelazne-i-završne-odredbe-iz-nn-7019-od-24.07.2019.)

[Prijelazne i završne odredbe iz NN 42/20 od 07.04.2020.
[91](#prijelazne-i-završne-odredbe-iz-nn-4220-od-07.04.2020.)](#prijelazne-i-završne-odredbe-iz-nn-4220-od-07.04.2020.)

[Prijelazne i završne odredbe iz NN 85/22 od 22.07.2022.
[91](#prijelazne-i-završne-odredbe-iz-nn-8522-od-22.07.2022.)](#prijelazne-i-završne-odredbe-iz-nn-8522-od-22.07.2022.)

[Prijelazne i završne odredbe iz NN 114/22 od 03.10.2022.
[92](#prijelazne-i-završne-odredbe-iz-nn-11422-od-03.10.2022.)](#prijelazne-i-završne-odredbe-iz-nn-11422-od-03.10.2022.)

[Prijelazne i završne odredbe iz Zakona o povlasticama u prometu NN
133/23
[92](#prijelazne-i-završne-odredbe-iz-zakona-o-povlasticama-u-prometu-nn-13323)](#prijelazne-i-završne-odredbe-iz-zakona-o-povlasticama-u-prometu-nn-13323)

[Prijelazne i završne odredbe iz NN 145/24 od 13.12.2024.
[93](#prijelazne-i-završne-odredbe-iz-nn-14524-od-13.12.2024.)](#prijelazne-i-završne-odredbe-iz-nn-14524-od-13.12.2024.)

### 

### ZAKON O SIGURNOSTI PROMETA NA CESTAMA

### I. OSNOVNE ODREDBE

Članak 1.

\(1\) Ovim se Zakonom utvrđuju temeljna načela međusobnih odnosa,
ponašanje sudionika i drugih subjekata u prometu na cesti, osnovni
uvjeti kojima moraju udovoljavati ceste glede sigurnosti prometa,
pravila prometa na cestama, sustav prometnih znakova i znakova koje daju
ovlaštene osobe, dužnosti u slučaju prometne nesreće, osposobljavanje
kandidata za vozače, polaganje vozačkog ispita i uvjeti za stjecanje
prava na upravljanje vozilima, vuča vozila, uređaji i oprema koje moraju
imati vozila, dimenzije, ukupna masa i osovinsko opterećenje vozila te
uvjeti kojima moraju udovoljavati vozila u prometu na cestama.\
(2) Prometom na cesti, prema ovom Zakonu, podrazumijeva se promet
vozila, pješaka i drugih sudionika u prometu na javnim cestama i
nerazvrstanim cestama koje se koriste za javni promet.

Članak 1.a (NN [80/13](http://www.zakon.hr/cms.htm?id=432),
[92/14](http://www.zakon.hr/cms.htm?id=1009),
[64/15](http://www.zakon.hr/cms.htm?id=11454),
[108/17](https://www.zakon.hr/cms.htm?id=25267),
[70/19](https://www.zakon.hr/cms.htm?id=39889),
[145/24](https://www.zakon.hr/cms.htm?id=540178))

Članak 1.a

\(1\) Ovim Zakonom u hrvatsko zakonodavstvo preuzimaju se sljedeći akti
Europske unije:

1\. Direktiva Vijeća 91/671/EEZ od 16. prosinca 1991. o usklađivanju
zakonodavstva država članica koji se odnose na obaveznu uporabu
sigurnosnih pojaseva u vozilima lakšim od 3,5 tona (SL L 373, 31. 12.
1991.), kako je izmijenjena Provedbenom direktivom Komisije 2014/37/EU
od 27. veljače 2014. o izmjeni Direktive Vijeća 91/671/EEZ u pogledu
obavezne uporabe sigurnosnih pojaseva i sustava sigurnosnog vezivanja
djece u vozilima (SL L 59, 28. 2. 2014.),

2\. Direktiva 2000/53/EZ Europskog parlamenta i Vijeća od 18. rujna
2000. o otpadnim vozilima (SL L 269, 21. 10. 2000.),

3\. Direktiva 2002/85/EZ Europskog parlamenta i Vijeća od 5. studenog
2002. o izmjeni Direktive Vijeća 92/6/EEZ o ugradnji i uporabi uređaja
za ograničavanje brzine za određene kategorije motornih vozila u
Zajednici (SL L 327, 4. 12. 2002.),

4\. Direktiva 2003/59/EZ Europskog parlamenta i Vijeća od 15. srpnja
2003. o početnim kvalifikacijama i periodičnom osposobljavanju vozača
određenih cestovnih vozila za prijevoz robe i putnika, o izmjeni Uredbe
Vijeća (EEZ) br. 3820/85 i Direktive Vijeća 91/439/EEZ te stavljanju
izvan snage Direktive Vijeća 76/14/EEZ (SL L 226, 10. 9. 2003.)

5\. Direktiva 2006/126/EZ Europskog parlamenta i Vijeća od 20. prosinca
2006. o vozačkim dozvolama (Preinaka) (SL L 403, 30. 12. 2006.), kako je
izmijenjena Direktivom (EU) 2018/645 Europskog parlamenta i Vijeća od
18. travnja 2018. o izmjeni Direktive 2003/59/EZ o početnim
kvalifikacijama i periodičnom osposobljavanju vozača određenih cestovnih
vozila za prijevoz robe ili putnika i Direktive 2006/126/EZ o vozačkim
dozvolama (Tekst značajan za EGP) (SL L 112, 2. 5. 2018.),

6\. Direktiva 2008/96/EZ Europskog parlamenta i Vijeća od 19. studenog
2008. godine o sigurnosti cestovne infrastrukture (SL L 319, od 29. 11.
2008.),

7\. Direktiva Komisije 2009/113EZ od 25. kolovoza 2009. o izmjeni
Direktive 2006/126/EZ Europskog parlamenta i Vijeća o vozačkim dozvolama
(SL L 223, 26. 8. 2009.),

8\. Direktiva (EU) 2015/413 i Europskog parlamenta i Vijeća od 11.
ožujka 2015. o olakšavanju prekogranične razmjene informacija o
prometnim prekršajima protiv sigurnosti prometa na cestama (SL L 68/9,
13. 3. 2015.),

9\. Direktiva 2014/45/EU Europskog parlamenta i Vijeća od 3. travnja
2014. o periodičnim tehničkim pregledima motornih vozila i njihovih
priključnih vozila te stavljanju izvan snage Direktive 2009/40/EZ (Tekst
značajan za EGP) (SL L 127, 29. 4. 2014.),

10\. Direktiva 2014/46/EU Europskog parlamenta i Vijeća od 3. travnja
2014. o izmjeni Direktive Vijeća 1999/37/EZ o dokumentima za
registraciju vozila (SL L 127, 29. 4. 2014.),

11\. Direktiva 2014/47/EU Europskog parlamenta i Vijeća od 3. travnja
2014. o pregledima tehničke ispravnosti na cesti gospodarskih vozila
koja prometuju u Uniji i stavljanju izvan snage Direktive 2000/30/EZ
(Tekst značajan za EGP) (SL L 127, 29. 4. 2014.).

\(2\) Ovim Zakonom osigurava se provedba sljedećih akata Europske unije:

1\. Uredbe Komisije (EU) 2016/403 od 18. ožujka 2016. o dopuni Uredbe
(EZ) br. 1071/2009 Europskog parlamenta i Vijeća u pogledu klasifikacije
teških povreda pravila Unije koje mogu dovesti do gubitka dobrog ugleda
cestovnog prijevoznika te o izmjeni Priloga III. Direktivi 2006/22/EZ
Europskog parlamenta i Vijeća (Tekst značajan za EGP) (SL L 74, 19. 3.
2016.),

2\. Uredbe (EU) 2018/858 Europskog parlamenta i Vijeća od 30. svibnja
2018. o homologaciji i nadzoru tržišta motornih vozila i njihovih
prikolica te sustava, sastavnih dijelova i zasebnih tehničkih jedinica
namijenjenih za takva vozila, o izmjeni uredaba (EZ) br. 715/2007 i (EZ)
br. 595/2009 te o stavljanju izvan snage Direktive 2007/46/EZ (Tekst
značajan za EGP) (SL L 151, 14. 6. 2018.),

3\. Uredbe (EU) 2019/2144 Europskog parlamenta i Vijeća od 27. studenoga
2019. o zahtjevima za homologaciju tipa za motorna vozila i njihove
prikolice te za sustave, sastavne dijelove i zasebne tehničke jedinice
namijenjene za takva vozila, u pogledu njihove opće sigurnosti te
zaštite osoba u vozilima i nezaštićenih sudionika u cestovnom prometu, o
izmjeni Uredbe (EU) 2018/858 Europskog parlamenta i Vijeća i stavljanju
izvan snage uredbi (EZ) br. 78/2009, (EZ) br. 79/2009 i (EZ) br.
661/2009 Europskog parlamenta i Vijeća i uredbi Komisije (EZ) br.
631/2009, (EU) br. 406/2010, (EU) br. 672/2010, (EU) br. 1003/2010, (EU)
br. 1005/2010, (EU) br. 1008/2010, (EU) br. 1009/2010, (EU) br. 19/2011,
(EU) br. 109/2011, (EU) br. 458/2011, (EU) br. 65/2012, (EU) br.
130/2012, (EU) br. 347/2012, (EU) br. 351/2012, (EU) br. 1230/2012 i
(EU) 2015/166. (Tekst značajan za EGP)(SL L 325, 16. 12. 2019.),

4\. Provedbene uredbe Komisije (EU) 2022/1426 оd 5. kolovoza 2022. o
utvrđivanju pravila za primjenu Uredbe (EU) 2019/2144 Europskog
parlamenta i Vijeća u pogledu jedinstvenih postupaka i tehničkih
specifikacija za homologaciju tipa sustava za automatiziranu vožnju
(ADS) potpuno automatiziranih vozila (Tekst značajan za EGP)(SL L 221,
26. 8. 2022.),

5\. Delegirane uredbe Komisije (EU) 2022/2236 оd 20. lipnja 2022. o
izmjeni priloga I., II., IV. i V. Uredbi (EU) 2018/858 Europskog
parlamenta i Vijeća u pogledu tehničkih zahtjeva za vozila proizvedena u
neograničenim serijama, vozila proizvedena u malim serijama, potpuno
automatizirana vozila proizvedena u malim serijama i vozila za posebne
namjene te u pogledu ažuriranja softvera (Tekst značajan za EGP)(SL L
296, 16. 11. 2022.)..

Članak 2. (NN [80/13](http://www.zakon.hr/cms.htm?id=432),
[158/13](http://www.zakon.hr/cms.htm?id=616),
[64/15](http://www.zakon.hr/cms.htm?id=11454),
[108/17](https://www.zakon.hr/cms.htm?id=25267),
[70/19](https://www.zakon.hr/cms.htm?id=39889),
[85/22](https://www.zakon.hr/cms.htm?id=53029),
[145/24](https://www.zakon.hr/cms.htm?id=540178))

\(1\) Pojedini izrazi u smislu ovoga Zakona imaju sljedeća značenja:\
1) *»**cesta**«* je svaka javna cesta, ulice u naselju i nerazvrstane
ceste na kojima se obavlja promet,\
2) *»**javna cesta**«* je površina od općeg značenja za promet kojom se
svatko može slobodno koristiti uz uvjete određene ovim Zakonom i koju je
nadležno tijelo proglasilo javnom cestom,\
3) *»**autocesta**«* je javna cesta posebno izgrađena i namijenjena
isključivo za promet motornih vozila, koja ima dvije fizički odvojene
kolničke trake (zeleni pojas, zaštitnu ogradu i sl.) za promet iz
suprotnih smjerova sa po najmanje dvije prometne trake širine najmanje
3,5 m, a s obzirom na konfiguraciju terena -- i po jednu traku za
zaustavljanje vozila u nuždi širine najmanje 2,5 m, bez raskrižja s
poprečnim cestama i željezničkim ili tramvajskim prugama u istoj razini,
u čiji se promet može uključiti, odnosno isključiti samo određenim i
posebno izgrađenim priključnim prometnim trakama za ubrzavanje ili
usporavanje, odnosno priključnim rampama, kojom je omogućen siguran
prometni tok vozila brzinom od najmanje 80 km/h i koja je kao autocesta
označena propisanim prometnim znakom,\
4) *»**brza cesta**«* je javna cesta namijenjena za promet isključivo
motornih vozila, s jednom ili dvije razdvojene kolničke trake, koja ima
sva raskrižja u dvije ili više razina s poprečnim cestama i drugim
prometnicama (željezničkim ili tramvajskim prugama), u pravilu nema
zaustavnih traka i koja je kao takva označena propisanim prometnim
znakom. Iznimno, kada se radi o faznoj gradnji, može imati raskrižja u
razini prema propisu iz članka 6. stavka 4. ovog Zakona,\
5) *»**cesta namijenjena isključivo za promet motornih vozila**«* je
javna cesta s najmanje dvije prometne trake širine od po najmanje 3,25
m, kojom je omogućen siguran prometni tok vozila brzinom od najmanje 60
km/h, po kojoj se smiju kretati samo motorna vozila koja mogu razvijati
brzinu veću od 60 km/h i koja je kao takva označena propisanim prometnim
znakom,\
6) *»**državna cesta**«* je javna cesta koja povezuje cjelokupni
teritorij Republike Hrvatske i povezuje ga s mrežom glavnih europskih
cesta,\
7) *»**županijska cesta**«* je javna cesta koja povezuje područje jedne
ili više županija,\
8)* »**lokalna cesta**«* je javna cesta koja spada u mrežu županijskih
cesta i povezuje područje grada i/ili općine,\
9) *»nerazvrstana cesta« *je cesta koja se koristi za promet po bilo
kojoj osnovi, a koja nije razvrstana kao javna cesta po posebnom propisu
i koja je dostupna većem broju raznih korisnika (ulice u naseljima,
pristupne i spojne ceste, prostori parkirališta, benzinskih crpki i
sl.),\
10) *»**zemljana cesta**« *je cesta bez izgrađenog kolnika ili
suvremenoga kolničkog zastora (asfalt, beton ili kocka), pa i kad na
priključku javnoj cesti ima izgrađen kolnik,\
11) *»**kolnik**«* je dio cestovne površine namijenjen u prvom redu za
promet vozila, s jednom prometnom trakom ili više prometnih traka,\
12) *»**prometna traka**«* je obilježeni ili neobilježeni uzdužni dio
kolnika čija je širina dovoljna za nesmetan promet jednog reda motornih
vozila u jednom smjeru,\
13) *»**prometna traka za spora vozila**«* je obilježeni uzdužni dio
kolnika namijenjen za vozila koja sporom vožnjom (npr. na uzbrdici)
smanjuju protočnost prometa,\
14) *»**kolnička traka**«* je uzdužni dio kolnika namijenjen za promet
vozila u jednom smjeru, s jednom prometnom trakom ili više prometnih
traka,\
15) *»**prometna traka za zaustavljanje vozila u nuždi**«* je obilježeni
uzdužni dio kolnika na autocestama i na određenim mjestima na cestama
višeg reda, kao i u tunelima, galerijama i sl.,\
16) *»**prometna traka za ubrzavanje**«* je dio kolnika namijenjen za
uključivanje vozila u prometni tok sa sporedne ceste, odnosno drugih
prilaznih cesta s objekata pokraj ceste (benzinskih crpki, parkirališta,
motela i sl.),\
17) *»**prometna traka za usporavanje**«* je dio kolnika namijenjen za
isključivanje vozila iz prometnog toka na cesti,\
18) »biciklistička traka« je dio kolnika namijenjen za promet bicikala
koji se prostire uzduž kolnika i koji je obilježen uzdužnom crtom na
kolniku i propisanim prometnim znakom,\
19) *»**biciklistička staza**«* je izgrađena prometna površina
namijenjena za promet bicikala koja je odvojena od kolnika i obilježena
propisanim prometnim znakom,\
20) *»**nogostup**«* je posebno uređena prometna površina namijenjena za
kretanje pješaka, koja nije u razini s kolnikom ceste ili je od kolnika
odvojena na drugi način,\
21) *»**obilježeni pješački prijelaz**« *je dio kolničke površine
namijenjen za prelaženje pješaka preko kolnika, obilježen oznakama na
kolniku i prometnim znakovima obavijesti,\
22) *»**pješački otok**«* je uzdignuta ili na drugi način obilježena
površina koja se nalazi na kolniku i koja je određena za privremeno
zadržavanje pješaka koji prelaze preko kolnika ili ulaze u vozilo i
izlaze iz vozila javnog prometa,\
23) *»**pješačka zona**«* je uređena prometna površina u prvom redu
namijenjena za kretanje pješaka, u kojoj nije dozvoljeno kretanje
motornih vozila, osim vozila s posebnom dozvolom,\
24) *»**naselje**«* je prostor na kojem se redovi ili skupine zgrada
nalaze s jedne ili s obiju strana ceste, dajući mu izgled ulice i čije
su granice označene prometnim znakovima za obilježavanje naseljenih
mjesta,\
25) *»**zona smirenog prometa**«* je područje u naselju obilježeno
propisanim prometnim znakom, u kojem se vozila ne smiju kretati brzinom
većom od brzine hoda pješaka i u kojem je dječja igra svugdje
dopuštena,\
26) *»**raskrižje**«* je površina na kojoj se križaju ili spajaju dvije
ceste ili više cesta, a i šira prometna površina (trgovi i sl.) koja
nastaje križanjem, odnosno spajanjem cesta,\
27) *»**stajalište tramvaja ili autobusa**«* je dio površine ceste
namijenjen zaustavljanju tramvaja, odnosno autobusa radi ulaska i
izlaska putnika i koji je obilježen prometnim znakom,\
28) *»**vozilo**«* je svako prijevozno sredstvo namijenjeno za kretanje
po cesti, osim dječjih prijevoznih sredstava, prijevoznih sredstava na
osobni ili motorni pogon za osobe s invaliditetom ili starije osobe, ako
se pri tom ne kreću brzinom većom od brzine čovječjeg hoda,\
29)* »**oldtimer**«* (starodobno vozilo) je motorno vozilo proizvedeno
prije trideset i više godina, koje je radi njegovanja povijesnih
naslijeđa i tehničke kulture sačuvano ili ponovo sastavljeno u izvornom
obliku i koje se ne koristi u svakodnevnom prometu, a koje je po
posebnom propisu, koji donosi ministar nadležan za poslove prometa u
suglasnosti s ministrom nadležnim za unutarnje poslove i ravnateljem
državnog zavoda za mjeriteljstvo, razvrstano u kategoriju starodobnih
vozila,

30) *»**vatrogasno vozilo**«* je motorno ili priključno vozilo
namijenjeno za gašenje požara,\
31) *»pčelarsko vozilo« *je motorno ili priključno vozilo namijenjeno
ili konstrukcijski prilagođeno za prijevoz pčelinjih zajednica
(košnica), pčelinjih proizvoda, pomagala, pribora, opreme i materijala
potrebnih za provedbu aktivnosti pčelarske proizvodnje te se na njemu ne
smije prevoziti teret u druge svrhe, a koje je po posebnom propisu koji
donosi ministar nadležan za poljoprivredu, uz prethodnu suglasnost
ministra nadležnog za poslove prometa i ministra nadležnog za unutarnje
poslove, razvrstano u kategoriju pčelarskih vozila,\
32) *»**radno vozilo**« *je bilo koji teretni automobil ili priključno
vozilo na koje su ugrađeni uređaji ili oprema za obavljanje radova na
način da se na vozilu ne može prevoziti nikakav drugi teret,\
33) *»motorno vozilo« *je svako vozilo koje se pokreće snagom vlastitog
motora, osim vozila koja se kreću po tračnicama,\
34) *»**radni stroj**«* je motorno vozilo kojem je osnovna namjena
obavljanje određenih radova vlastitim uređajima i opremom (kombajn,
valjak, grejder, kosilica, buldožer, motokultivator, motokultivator s
priključkom, viljuškar, kopač rovova i sl.),\
35) *»**motokultivator**«* je jednoosovinski radni stroj koji se, bez
priključnog vozila, može kretati samo uz pridržavanje vozača,\
36) *»**traktor**«* je motorno vozilo konstruirano da vuče, potiskuje
ili nosi izmjenjiva oruđa, odnosno da služi za pogon takvih oruđa ili za
vuču priključnih vozila,\
37) *»**traktorski priključak**«* je zamjenjivo oruđe za obavljanje
poljoprivrednih i drugih radova koje vuče, gura ili nosi traktor,\
38) *»**moped**«* je motorno vozilo s dva ili tri kotača čiji radni
obujam benzinskog motora nije veći od 50 cm3 ili čija trajna snaga u
slučaju elektromotora ne prelazi 4kW i koje na ravnoj cesti ne može
razviti brzinu veću od 45 km/h,\
39) *»**motocikl**«* je motorno vozilo s dva kotača čiji je radni obujam
motora veći od 50 cm3 s bočnom prikolicom, ili bez nje i/ili koje na
ravnoj cesti može razviti brzinu veću od 45 km/h,\
40) *»**motorni tricikl**«* je motocikl na tri simetrično postavljena
kotača čiji je radni obujam motora veći od 50 cm3 i/ili koji na ravnoj
cesti može razviti brzinu veću od 45 km/h,\
41) *»**laki četverocikl**«* je motorno vozilo s četiri kotača čija masa
praznog vozila bez baterija, ako se kreće na električni pogon, ne
prelazi 350 kg, čiji radni obujam benzinskog motora nije veći od 50 cm3,
čija najveća snaga ne prelazi 4 kW ukoliko se radi o drugoj vrsti motora
i koje na ravnoj cesti ne može razviti brzinu veću od 45 km/h,\
42) *»**četverocik**l«* je motorno vozilo s četiri kotača, osim lakih
četverocikala, čija masa praznog vozila bez baterija, ako se kreće na
električni pogon, ne prelazi 400 kg ako je vozilo namijenjeno za
prijevoz osoba, odnosno 550 kg ako je vozilo namijenjeno za prijevoz
tereta i čija snaga motora nije veća od 15 kW,\
43) *»**osobni automobil**«* je motorno vozilo namijenjeno za prijevoz
osoba koje, osim sjedala za vozača, ima najviše osam sjedala,\
44) *»**autobus**«* je motorno vozilo namijenjeno za prijevoz osoba
koje, osim sjedala za vozača, ima više od osam sjedala,\
45) »**trolejbus**« je motorno vozilo namijenjeno za prijevoz osoba
koje, osim sjedala za vozača, ima više od osam sjedala i koje je, radi
napajanja motora električnom energijom, vezano za električni vodič,\
46) *»**tramvaj**«* je vozilo na tračnicama s električnim pogonom,
namijenjeno javnom prijevozu, koje je radi napajanja motora električnom
energijom vezano za električni vodič,\
47) *»**teretni automobil**«* je svako motorno vozilo koje je
namijenjeno za prijevoz stvari,\
48) *»**tegljač**«* je teretni automobil namijenjen za vuču
poluprikolica,\
49) »bicikl« je vozilo koje ima najmanje dva kotača i koje se pokreće
isključivo snagom vozača ili koje je opremljeno pedalama i pomoćnim
električnim motorom čija najveća trajna snaga nije veća od 0,25 kW i
koja se progresivno smanjuje do nule kad brzina dostigne 25 km/h, ili
prije, ako vozač prestane pokretati pedale,\
50) »***specijalno vozilo***« je motorno ili priključno vozilo
namijenjeno za obavljanje radnji koje zahtijevaju specijalnu
konstrukciju i/ili opremu,

51\) »***natjecateljsko vozilo***« je motorno vozilo koje je posebno
opremljeno, preinačeno i namijenjeno za sudjelovanje na automobilskim
sportskim natjecanjima, za koje osnovne tehničke uvjete, uvjete uporabe
i način stjecanja statusa natjecateljskog vozila pravilnikom utvrđuje
ministar nadležan za poslove prometa u suglasnosti s ministrom nadležnim
za unutarnje poslove,

52\) »***turističko vozilo***« je motorno ili priključno vozilo posebne
namjene, konstruirano ili preinačeno isključivo za turističke potrebe za
koje osnovne tehničke uvjete i uvjete uporabe pravilnikom utvrđuje
ministar nadležan za poslove prometa u suglasnosti s ministrom nadležnim
za unutarnje poslove te koje se razvrstava u kategoriju turističkih
vozila,

53) *»**priključno vozilo**«* je vozilo namijenjeno da ga vuče motorno
vozilo, bilo da je konstruirano kao prikolica ili poluprikolica,\
54) *»**kampersko vozilo**«* je motorno ili priključno vozilo posebne
namjene, konstruirano tako da su u njemu postavljene stvari koje
omogućuju boravak, a mora imati najmanje sljedeću opremu: sjedalice sa
stolom, krevete (koji se mogu dobiti razvlačenjem sjedalica), kuhinjske
elemente i prostor za odlaganje garderobe -- ormare, koja mora biti
nepomično učvršćena u prostoru za boravak te se ne može pomicati
jednostavnim demontažnim postupcima,\
55) *»**prikolica**«* je priključno vozilo konstruirano tako da ukupnu
masu preko svojih osovina prenosi na kolnik,\
56) *»**prikolica s centralno postavljenim osovinama**«* je priključno
vozilo konstruirano tako da u stanju mirovanja ukupnu masu preko svojih
osovina prenosi na kolnik, ali u stanju labilne ravnoteže,\
57) *»**poluprikolica**«* je priključno vozilo bez prednje osovine,
konstruirano tako da dio ukupne mase prenosi na vučno vozilo preko
svojega prednjeg dijela kojim se oslanja na vučno vozilo,\
58) *»**laka prikolica**«* je priključno vozilo čija najveća dopuštena
masa nije veća od 750 kg,\
59) *»**skup vozila**«* je motorno vozilo i priključna vozila koja u
prometu na cestama sudjeluju kao cjelina,\
60) *»**zaprežno vozilo**«* je vozilo namijenjeno za vuču upregnutom
životinjom,\
61) »nosivost« je dopuštena masa kojom se vozilo smije opteretiti do
najveće dopuštene mase određene podzakonskim propisima ili prema
deklaraciji proizvođača vozila s obzirom na dopuštena opterećenja
nosivih sklopova,\
62) »***masa vozila***« je masa vozila u stanju spremnom za vožnju (masa
praznog vozila) u skladu s homologacijskim zahtjevima,\
63) *»**ukupna masa**«* je masa vozila zajedno s masom tereta koji se
prevozi na vozilu, uključujući i masu osoba koje se nalaze na vozilu te
masu priključnog vozila s teretom, ako je ono pridodano vučnom vozilu,\
64) *»**najveća dopuštena masa**«* je masa vozila zajedno s njegovom
nosivošću,\
65) *»**osovinsko opterećenje**«* je dio ukupne mase vozila u vodoravnom
položaju kojim njegova osovina opterećuje vodoravnu podlogu u stanju
mirovanja vozila,\
66) *»**sudionik u prometu na cesti**«* je osoba koja na bilo koji način
sudjeluje u prometu na cesti,\
67) *»**sudionik u prometnoj nesreći**«* je svaki sudionik u prometu na
cesti koji je na bilo koji način sudjelovao u prometnoj nesreći,\
68) *»**vozač**«* je osoba koja na cesti upravlja vozilom,\
69) »***mladi vozač***« je vozač motornog vozila u dobi do navršene 24.
godine života, koji posjeduje vozačku dozvolu izdanu na teritoriju
Republike Hrvatske,\
70) »***pješak***« je osoba koja sudjeluje u prometu, a nije vozač niti
putnik u vozilu ili na vozilu,\
71) *»**zaustavljanje vozila**«* je svaki prekid kretanja vozila na
cesti u trajanju do tri minute, osim prekida koji se čini da bi se
postupilo po znaku ili pravilu kojim se upravlja prometom,\
72) *»**parkiranje vozila**«* je prekid kretanja vozila u trajanju dužem
od tri minute, osim prekida koji se čini da bi se postupilo po znaku ili
pravilu kojim se upravlja prometom,\
73) *»**mimoilaženje**«* je prolaženje vozilom pokraj drugog vozila koje
se po istom kolniku kreće iz suprotnog smjera,\
74) *»**pretjecanje**«* je prolaženje vozilom pokraj drugog vozila koje
se kreće u istom smjeru,\
75) *»**obilaženje**«* je prolaženje vozilom pokraj zaustavljenog ili
parkiranog vozila ili drugog objekta koji se nalazi na prometnoj traci
kojom se vozilo kreće,\
76) *»**polukružno okretanje**«* je okretanje vozila za 180 stupnjeva iz
dotadašnjeg smjera kretanja radi uključivanja u suprotni prometni tok,\
77) *»**prestrojavanje**«* je zauzimanje takvog položaja s vozilom na
prometnoj traci i na takvoj udaljenosti od raskrižja ili drugog mjesta
na cesti, iz kojeg se na siguran način može izvesti naredna radnja
vozilom (skretanje, okretanje, zaustavljanje i sl.),\
78) *»**propuštanje vozila**«* je radnja koju su u određenim slučajevima
sudionici dužni obaviti zaustavljanjem, smanjenjem brzine kretanja ili
prekidanjem radnje koju izvode i to na način koji ne prisiljava druge
sudionike da naglo mijenjaju smjer ili brzinu kretanja,\
79) *»**prometni tok**«* je istodobno kretanje više vozila cestom u
istom smjeru,\
80) *»**mijenjanje prometne trake**«* je prelaženje vozilom iz jedne u
drugu prometnu traku za promet u istom smjeru zbog prestrojavanja ili
bržeg kretanja,\
81) *»**ometanje prometa**«* je radnja u prometu kojom se nekoga
suprotno prometnim propisima prisiljava na promjenu dotadašnjeg načina
sudjelovanja u prometu,\
82) *»**ugrožavanje prometa**«* je takav način sudjelovanja u prometu
uslijed kojeg je nastupila neposredna opasnost nastanka prometne
nesreće,\
83) *»**preglednost**«* podrazumijeva konkretan prostor što ga sudionik
u cestovnom prometu može vidjeti s mjesta na kojem se nalazi,\
84) *»**kolona**«* je niz od najmanje tri vozila, osim bicikla,
traktora, radnog stroja i zaprežnog vozila, koja su zaustavljena na
cesti ili se kreću istom prometnom trakom u istom smjeru, pri čemu su
brzina kretanja vozila i postupci vozača međusobno uvjetovani i između
kojih ne može bez ometanja ući drugo vozilo,\
85) *»**smanjena vidljivost**«* postoji ako zbog nepovoljnih
atmosferskih ili drugih prilika (magle, snijega, kiše, prašine, dima i
sl.) vozač ne može jasno uočiti druge sudionike u prometu ili prometni
znak na udaljenosti od najmanje 200 m na cesti izvan naselja, odnosno od
najmanje 100 m u naselju,\
86) *»**prometna nesreća**«* je događaj na cesti, izazvan kršenjem
prometnih propisa, u kojem je sudjelovalo najmanje jedno vozilo u
pokretu i u kojem je najmanje jedna osoba ozlijeđena ili poginula, ili u
roku od 30 dana preminula od posljedica te prometne nesreće, ili je
izazvana materijalna šteta. Nije prometna nesreća kada je radno vozilo,
radni stroj, motokultivator, traktor ili zaprežno vozilo, krećući se po
nerazvrstanoj cesti ili pri obavljanju radova u pokretu, sletjelo s
nerazvrstane ceste ili se prevrnulo ili udarilo u neku prirodnu
prepreku, a pritom ne sudjeluje drugo vozilo ili pješak i kada tim
događajem drugoj osobi nije prouzročena šteta,\
87) *»**materijalna šteta u prometnoj nesreć**i«* je šteta nastala na
vozilima koja su sudjelovala u prometnoj nesreći ili na objektima,
prometnim znakovima, signalizaciji i opremi na cestama,\
88) *»**vozačka dozvola**«* je javna isprava koju je izdalo nadležno
državno tijelo i kojom se dokazuje pravo upravljanja određenim
kategorijama vozila,\
89) *»**međunarodna vozačka dozvola**«* je javna isprava koju je izdala
ovlaštena stručna organizacija na temelju nacionalne vozačke dozvole te
države,\
90) »**inozemna vozačka dozvola**« je vozačka dozvola izdana u državi
koja nije članica Europskog gospodarskog prostora,\
91) »**prometna dozvola**« je javna isprava koju je izdalo nadležno
tijelo i kojom se dokazuje vlasništvo vozila, pravo označavanja vozila
određenim registarskim pločicama i vlasništvo tih pločica, tehničke i
druge osobine i karakteristike vozila te pravo sudjelovanja u prometu,\
92)  *»**dopuštenje (licencija**)«* je javna isprava koju je izdalo
nadležno državno tijelo i kojom se dokazuje ispunjavanje propisanih
uvjeta, osposobljenost i ovlaštenost za obavljanje određenih poslova,\
93) *»**tahograf**«* je uređaj koji osigurava najmanje zapis brzine i
prijeđenog puta vozila,\
94) *»**nadzorni uređaj (eurotahograf**)«* je uređaj koji osigurava upis
vremena vožnje članovima posade vozila, vremena provedenog u obavljanju
profesionalne aktivnosti koja ne spada u upravljanje vozilom, vremena
odmora, brzine kretanja vozila i prijeđene udaljenosti vozila,\
95) *»**zapisni list**«* je dio u tahografu ili nadzornom uređaju koji
mora imati tipno odobrenje na kojem pisaljka tahografa ili nadzornog
uređaja neprekidno piše podatke koji moraju ostati trajno zapisani,

96\) »**stranac**« je državljanin države koja nije članica Europskog
gospodarskog prostora,

97\) »**inozemstvo**« odnosno »strana država« je država izvan Europskog
gospodarskog prostora,«,

98\) »**vozilo za prijevoz životinja**« je cestovno prijevozno sredstvo,
koje se koristi za prijevoz životinja za koje je, ukoliko putovanje
traje duže od 8 sati, izdana potvrda o odobrenju prijevoznog sredstva,
sukladno odredbama posebnog propisa,

99\) »***zapisnik o tehničkom pregledu vozila***« je javna isprava koja
sadrži rezultate obavljenog tehničkog pregleda vozila,

100\) »***zapisnik o tehničkom pregledu vozila na cesti***« je javna
isprava koja sadrži rezultate obavljenog tehničkog pregleda vozila na
cesti,

101\) »***nedostaci utvrđeni tijekom tehničkog pregleda vozila***« su
nekategorizirane ili kategorizirane tehničke neispravnosti ili
manjkavosti vozila ili osiguranja i prijevoza tereta na vozilu propisani
ovim Zakonom i drugim propisima kojima se uređuju tehnički uvjeti vozila
u prometu na cesti, tehnički pregledi vozila te osiguranje i prijevoz
tereta na vozilima,

102\) »***vlasnik vozila***« je osoba na koju je vozilo registrirano,

103) *»pomoćna pješačka sredstva« *su naprave koje se pokreću isključivo
snagom osobe koja upravlja tim sredstvom (romobili bez motornog ili
električnog pogona, dječji bicikl, koturaljke, role, sanjke, skije,
klizaljke i sl.),

104) *»osobno prijevozno sredstvo« *je vozilo koje nije razvrstano ni u
jednu kategoriju vozila sukladno posebnim propisima, bez sjedećeg
mjesta, čiji radni obujam motora nije veći od 25 cm³ ili čija trajna
snaga elektromotora nije jača od 0,6 kW i koje na ravnoj cesti ne može
razviti brzinu veću od 25 km/h, odnosno čija najveća konstrukcijska
brzina ne prelazi 25 km/h (vozilo koje se može samo uravnotežiti,
monocikl s motornim ili električnim pogonom, romobil s motornim ili
električnim pogonom i sl.),

105) *»jahač« *je osoba koja jašući na jahaćoj životinji (konj i sl.)
sudjeluje u prometu na cesti,

106) *»zona prometa u zaštićenoj kulturno-povijesnoj cjelini i
kontaktnoj zoni« *je kulturno-povijesna cjelina te područje koje
okružuje kulturno dobro, a koje kulturno dobro je upisano u Listu
svjetske baštine ili u Listu ugrožene svjetske baštine i za koje se
određuju mjere radi osiguranja zaštite vrijednosti kulturnog dobra prema
propisu kojim se uređuje zaštita i očuvanje kulturnih dobara te u kojoj
se skupno ograničava ulaz u zonu te uređuju načini i uvjeti ulaza,
prometovanja i izlaza vozila,

107) *»automatizirano vozilo« *je motorno vozilo konstruirano i izrađeno
kako bi se kretalo autonomno tijekom određenog vremenskog razdoblja bez
stalnog nadzora vozača, ali u odnosu na koje se intervencija vozača ipak
očekuje ili je potrebna

108) *»potpuno automatizirano vozilo« *je motorno vozilo koje je
konstruirano i izrađeno kako bi se kretalo autonomno bez ikakva nadzora
vozača,

109) *»sustav za automatiziranu vožnju« *je hardver i softver koji
zajedno mogu kontinuirano obavljati cjelinu aktivnosti dinamičke vožnje
u specifičnom predviđenom području rada,

110) *»manevar za minimalizaciju rizika« *je manevar namijenjen za
smanjivanje opasnosti u prometu na minimum zaustavljanjem vozila u
sigurnom stanju,

111) *»stanje minimalnog rizika« *je vozilo u stabilnom stanju mirovanja
u kojem je rizik od sudara smanjen,

112) *»operator u vozilu« *je, kada se odnosi na sustav za
automatiziranu vožnju, osoba koja se nalazi u potpuno automatiziranom
vozilu koja može:

a\) aktivirati, ponovno inicijalizirati ili deaktivirati sustav za
automatiziranu vožnju

b\) naložiti sustavu za automatiziranu vožnju da započne manevar za
minimalizaciju rizika

c\) potvrditi manevar koji predlaže sustav za automatiziranu vožnju dok
je vozilo u stanju mirovanja

d\) nakon manevra za minimalizaciju rizika, dok je potpuno
automatizirano vozilo u stanju mirovanja, naložiti sustavu za
automatiziranu vožnju da sigurno izvede manevar niske brzine, koja nije
veća od šest km/h, a preostalu radnu sposobnost iskoristi za evakuaciju
potpuno automatiziranog vozila na primjerenu obližnju lokaciju

e\) odabrati ili izmijeniti planiranje plana puta ili mjesta na kojima
se zaustavlja za potrebe korisnika ili

f\) pružati pomoć putnicima potpuno automatiziranog vozila u jasno
utvrđenim hitnim situacijama.

U navedenim situacijama operator u vozilu ne vozi potpuno automatizirano
vozilo, a sustav za automatiziranu vožnju nastavlja obavljati aktivnost
dinamičke vožnje,

113) *»operator intervencije na daljinu« *je, kada se odnosi na
sigurnosni koncept sustava za automatiziranu vožnju, osoba koja se
nalazi izvan potpuno automatiziranog vozila koja može daljinski
obavljati zadaće operatora u vozilu, pod uvjetom da je to sigurno.
Operator intervencije na daljinu ne vozi potpuno automatizirano vozilo,
a sustav za automatiziranu vožnju nastavlja obavljati aktivnost
dinamičke vožnje.\
(2) Izrazi koji se koriste u ovom Zakonu, a nisu definirani imaju
značenje definirano drugim zakonom.

\(3\) Pojmovi koji se odnose na potpuno automatiziranu vožnju i potpuno
automatizirana vozila, a nisu definirani ovim Zakonom, imaju jednako
značenje kao i pojmovi i definicije propisane u uredbama iz članka 1.a
stavka 2. točaka 2. do 5. ovoga Zakona.

Članak 3.

\(1\) Državna tijela i tijela jedinica lokalne i područne (regionalne)
samouprave, pravne i fizičke osobe te sudionici u prometu dužni su, u
postupanju prema odredbama ovoga Zakona, voditi računa o sigurnosti,
razvijati solidarnost, humane i etičke odnose među sudionicima u prometu
na cestama, štititi zdravlje i život drugih osoba, osobito djece, osoba
s invaliditetom, starih i nemoćnih osoba i brinuti se o zaštiti životnog
okoliša.\
(2) Ministarstvo nadležno za poslove obrazovanja dužno je u
odgojno-obrazovne programe, počevši od predškolskih ustanova, uvrstiti
sadržaje primjerene uzrastu, koji imaju za cilj osposobljavanje za
sigurno sudjelovanje u prometu te promicanje i podizanje razine prometne
kulture.

### II. OVLAŠTENJA ZA NADZOR I UREĐENJE PROMETA

Članak 4. (NN [80/13](http://www.zakon.hr/cms.htm?id=432),
[108/17](https://www.zakon.hr/cms.htm?id=25267))

\(1\) Nadzor i upravljanje prometom, nadzor vozila, vozača i drugih
sudionika u prometu na cestama obavljaju policijski službenici
ministarstva nadležnog za unutarnje poslove (u daljnjem tekstu:
policijski službenici).\
(2) Nadzor nad trajanjem ukupnog vremena upravljanja vozilom, odmorima
vozača, tahografima, nadzornim uređajima te nad vozilima u pogledu
najveće dopuštene mase, dimenzija i osovinskog opterećenja i posebnih
uvjeta iz posebnih propisa obavljaju inspektori cestovnog prometa.

\(3\) Nadzor osiguranja tereta na vozilima i tehničke preglede vozila na
cesti te nadzor kretanja teretnih vozila sukladno članku 194. ovoga
Zakona, osim policijskih službenika, mogu obavljati i inspektori
cestovnog prometa.\
(4) Poslove iz stavka 2. ovoga članka, osim inspektora cestovnog
prometa, mogu obavljati i policijski službenici.\
(5) Na području gdje se nalaze vojni objekti, pri kretanju vojnih
postrojbi i vozila, prometom vozila na cestama upravljaju i nadzor
vojnih vozila obavljaju pripadnici vojne policije, na način propisan
posebnim propisom koji donosi ministar nadležan za poslove obrane u
suglasnosti s ministrom nadležnim za unutarnje poslove.\
(6) Odgajatelj ili nastavnik koji vodi djecu u organiziranoj povorci
može propisanim znakom rukom zaustaviti promet vozila radi osiguranja
prijelaza djece preko kolnika.\
(7) Ovlašteni carinski službenici, prilikom obavljanja poslova carinskog
nadzora, mogu zaustavljati i kontrolirati vozila u prometu na cestama.
Za vrijeme obavljanja poslova iz ovoga stavka ovlašteni carinski
službenici dužni su nositi propisanu odoru i poslove obavljati na način
propisan posebnim propisom.\
(8) Na prijelazima ceste preko željezničke pruge u istoj razini za
vrijeme nailaska vlaka, zaustavljanje prometa mogu na propisani način i
u propisanoj odori obavljati željeznički djelatnici.

\(9\) Nadzor nad trajanjem ukupnog vremena vožnje vozila za prijevoz
životinja i nadzor tahografa, osim inspektora cestovnog prometa i
policijskih službenika, mogu obavljati i mobilne jedinice veterinarske
inspekcije, koje obavljaju i nadzor posebnih uvjeta iz posebnih propisa.

Članak 5. (NN [108/17](https://www.zakon.hr/cms.htm?id=25267),
[85/22](https://www.zakon.hr/cms.htm?id=53029),
[114/22](https://www.zakon.hr/cms.htm?id=53896),
[145/24](https://www.zakon.hr/cms.htm?id=540178))

\(1\) Jedinice lokalne i područne (regionalne) samouprave, u skladu s
odredbama ovoga Zakona, uz prethodnu suglasnost ministarstva nadležnog
za unutarnje poslove, uređuju promet na svom području tako da određuju:\
1. ceste s prednošću prolaska,\
2. dvosmjerni, odnosno jednosmjerni promet,\
3. sustav tehničkog uređenja prometa i upravljanje prometom putem
elektroničkih sustava i video nadzora,\
4. ograničenja brzine kretanja vozila,\
5. promet pješaka, vozača bicikla, vozača osobnih prijevoznih sredstava,
vozača mopeda, turističkog vlaka i zaprežnih kola, jahača te gonjenje i
vođenje stoke,\
6. parkirališne površine i način parkiranja, zabrane parkiranja i mjesta
ograničenog parkiranja,\
7. zone smirenog prometa,\
8. blokiranje autobusa, teretnih automobila, priključnih vozila i radnih
strojeva na mjestima koja nisu namijenjena za parkiranje tih vrsta
vozila i način deblokade tih vozila,\
9. postavljanje i održavanje zaštitnih ograda za pješake na opasnim
mjestima,\
10. pješačke zone, sigurne pravce za kretanje školske djece, posebne
tehničke mjere za sigurnost pješaka i vozača bicikla u blizini
obrazovnih, zdravstvenih i drugih ustanova, igrališta, kino dvorana i
sl.,\
11. uklanjanje dotrajalih, oštećenih i napuštenih vozila,\
12. površinu na kojoj će se obavljati: test vožnja, terenska vožnja
(cross), vožnja izvan kolnika (off road), sportske, enduro i promidžbene
vožnje,\
13. uvjete prometovanja vozila opskrbe u zonama smirenog prometa i
pješačkim zonama,

14\. uvjete ulaza, prometovanja i izlaza vozila iz zone prometa u
zaštićenoj kulturno-povijesnoj cjelini i kontaktnoj zoni,

15\. područje prometovanja potpuno automatiziranih vozila. \
(2) Iznimno od odredbe stavka 1. ovoga članka, kada se promet uređuje na
dijelu državne ili županijske ceste, potrebna je i suglasnost
ministarstva nadležnog za poslove prometa, a kada se uređuju uvjeti za
ulaz, prometovanje i izlaz vozila iz zone prometa u zaštićenoj
kulturno-povijesnoj cjelini i kontaktnoj zoni, potrebna je i suglasnost
ministarstva nadležnog za poslove kulture.\
(3) Suglasnost iz stavka 2. ovoga članka izdaje se na temelju prometnog
elaborata i provedenog postupka izmjene postojećeg stanja prometne
signalizacije i opreme, u skladu s posebnim zakonom i propisima
donesenim na temelju tog zakona.\
(4) Poslove nadzora nepropisno zaustavljenih i parkiranih vozila,
upravljanja prometom te premještanja nepropisno zaustavljenih i
parkiranih vozila, sukladno odredbama ovoga Zakona, mogu, osim
ministarstva nadležnog za unutarnje poslove, obavljati i jedinice
lokalne samouprave, uz prethodnu suglasnost ministarstva nadležnog za
unutarnje poslove.\
(5) Za vrijeme obavljanja poslova iz stavka 4. ovoga članka, službenici
jedinica lokalne samouprave dužni su nositi propisanu odoru.\
(6) Ministar nadležan za unutarnje poslove u suglasnosti s čelnikom
tijela državne uprave nadležnog za lokalnu samoupravu propisat će uvjete
za obavljanje poslova iz stavka 4. ovoga članka, program
osposobljavanja, izgled odore i službene iskaznice.\
(7) Jedinice lokalne samouprave dužne su, ukoliko se za to ukaže
potreba, uz suglasnost ministarstva nadležnog za unutarnje poslove,
organizirati školske prometne jedinice i prometne jedinice mladeži.
Osposobljavanje jedinica te način i vrijeme njihove uporabe obavlja,
odnosno propisuje ministarstvo nadležno za unutarnje poslove.\
(8) Upravljanje prometom na raskrižjima i drugim mjestima te nadzor
parkiranja vozila i određene druge poslove nadzora vozila i vozača, mogu
obavljati i pripadnici prometnih jedinica mladeži.\
(9) Na području ili u neposrednoj blizini osnovnih škola, osiguranje
prijelaza djece preko kolnika ili obilježenog pješačkog prijelaza, mogu
obavljati pripadnici školskih prometnih jedinica.\
(10) Za vrijeme obavljanja poslova iz stavka 7. i 8. ovoga članka,
pripadnici prometnih jedinica mladeži i školskih prometnih jedinica
dužni su nositi propisanu odoru. Program, način osposobljavanja i
djelovanja školskih i prometnih jedinica mladeži, izgled odore i oznake
propisat će ministar nadležan za unutarnje poslove uz suglasnost
ministra nadležnog za poslove prometa.\
(11) Nadzor parkiranja vozila na mjestima na kojima je parkiranje
vremenski ograničeno obavljaju pravne osobe koje odrede jedinice lokalne
samouprave.\
(12) Upravni i inspekcijski nadzor nad jedinicama lokalne samouprave i
drugim subjektima kad obavljaju poslove iz ovoga članka obavlja
ministarstvo nadležno za unutarnje poslove.\
(13) Ministarstvo dostavlja podatke o vlasnicima, odnosno korisnicima
vozila na temelju ugovora o leasingu jedinicama lokalne samouprave,
odnosno pravnim osobama koje odrede jedinice lokalne samouprave, radi
obavljanja poslova iz članka 5. stavka 4. i 11. ovoga Zakona.

\(14\) Novčanom kaznom u iznosu od 190,00 do 660,00 eura kaznit će se za
prekršaj odgovorna osoba u tijelu jedinice lokalne samouprave ili drugih
subjekata, koje ovlasti jedinica lokalne samouprave, ako obavlja poslove
suprotno odredbama ovoga članka.

\(15\) Suglasnost iz stavka 1., 4. i 7. ovoga članka daje se rješenjem.

\(16\) Protiv rješenja iz ovoga članka ne može se izjaviti žalba, ali se
može pokrenuti upravni spor.

### III. CESTE

#### 1. OPĆE ODREDBE

Članak 6. (NN [114/22](https://www.zakon.hr/cms.htm?id=53896))

\(1\) Ceste, kao osnova na kojoj se odvija promet, moraju se
projektirati, izgrađivati, opremati, održavati i štititi tako da
odgovaraju svojoj namjeni i zahtjevima sigurnosti prometa u skladu s
odredbama posebnog zakona i propisima donesenim na temelju toga zakona.\
(2) Pravna ili fizička osoba obrtnik nadležna za održavanje ceste dužna
je voditi brigu i poduzimati primjerene mjere glede omogućavanja
odvijanja sigurnog i nesmetanog prometa.\
(3) Javne ceste, njihovi pojedini dijelovi i objekti na njima, mogu se
pustiti u promet tek nakon što se, na način propisan posebnim zakonom,
utvrdi da s gledišta sigurnosti prometa udovoljavaju propisanim
tehničkim normativima.\
(4) Ministar nadležan za poslove prometa, u suglasnosti s ministrom
nadležnim za unutarnje poslove donijet će propis o osnovnim uvjetima
kojima javne ceste i njihovi elementi moraju udovoljavati s gledišta
sigurnosti prometa te propis o uvjetima i načinu postavljanja prometne
signalizacije i odvijanja prometa na javnim cestama prilikom njihove
izgradnje, rekonstrukcije i održavanja.\
(5) Novčanom kaznom u iznosu od 660,00 do 1990,00 eura kaznit će se za
prekršaj pravna ili fizička osoba obrtnik koji postupi suprotno
odredbama stavka 1., 2. i 3. ovoga članka.\
(6) Novčanom kaznom u iznosu od 190,00 do 660,00 eura kaznit će se za
prekršaj iz ovoga članka odgovorna osoba u pravnoj osobi i tijelu
državne vlasti ili tijelu jedinice lokalne i područne (regionalne)
samouprave.

Članak 7.

\(1\) Javne ceste moraju imati najmanje dvije prometne trake i dvije
rubne trake koje se grade neprekinuto uzduž javne ceste u istoj širini,
ovisno o vrsti ceste, odnosno širini prometne trake, uz izdignuti
rubnjak na objektima (mostovima, vijaduktima, tunelima, galerijama i
sl.).\
(2) Iznimno od odredbe stavka 1. ovoga članka, lokalna cesta može imati
samo jednu prometnu traku, s tim da, ovisno o preglednosti ceste, na
udaljenosti od najviše 500 m, ima odgovarajuća proširenja za
mimoilaženje vozila.

Članak 8.

\(1\) Javne ceste, osim lokalnih cesta, moraju biti u stanju u kojem
podnose osovinsko opterećenje od najmanje 11.500 kg.\
(2) Lokalne ceste, kao i nerazvrstane ceste, moraju biti u stanju u
kojem podnose osovinsko opterećenje od najmanje 6.000 kg.

Članak 9.

\(1\) Iznad cijele širine kolnika javne ceste mora biti slobodan prostor
u visini od najmanje 4,5 m.\
(2) Iznimno na mostovima, u tunelima, na galerijama i sličnim objektima
na javnoj cesti, širina kolnika ne mora biti ista kao širina kolnika
javne ceste.

#### 2. OBILJEŽAVANJE RADOVA I ZAPREKA NA CESTI

Članak 10. (NN [114/22](https://www.zakon.hr/cms.htm?id=53896))

\(1\) Dio ceste na kojem su nastale zapreke koje se ne mogu odmah
ukloniti ili na kojem se izvode radovi, mora se vidljivo obilježiti i na
njemu se moraju osigurati sudionici u prometu.\
(2) Dio ceste iz stavka 1. ovoga članka obilježava se postavljanjem
odgovarajućih prometnih znakova, a sudionici u prometu osiguravaju
postavljanjem branika.\
(3) Branici moraju biti obojeni naizmjence crvenom i bijelom bojom,
opskrbljeni refleksnim staklima ili prevučeni reflektirajućim tvarima
odgovarajuće boje, a noću te danju u slučaju smanjene vidljivosti, na
njima moraju biti postavljena i treptava svjetla narančaste boje.\
(4) Novčanom kaznom u iznosu od 660,00 do 1990,00 eura kaznit će se za
prekršaj pravna ili fizička osoba obrtnik ako postupi suprotno odredbama
ovoga članka.\
(5) Novčanom kaznom u iznosu od 190,00 do 660,00 eura kaznit će se za
prekršaj iz ovoga članka odgovorna osoba u pravnoj osobi i tijelu
državne vlasti ili tijelu jedinice lokalne i područne (regionalne)
samouprave.

Članak 11. (NN [114/22](https://www.zakon.hr/cms.htm?id=53896))

\(1\) Pravna ili fizička osoba obrtnik koja je zbog radova na cesti ili
iz drugih razloga (odroni, klizišta, snježni zapusi i dr.) prinuđena
organizirati naizmjenično propuštanje vozila iz suprotnih smjerova,
dužna je propuštanje provoditi postavljenim privremenim uređajima za
davanje znakova prometnim svjetlima.\
(2) Pravna i fizička osoba obrtnik prije započinjanja radova iz
stavka 1. ovoga članka (osim u hitnim slučajevima) mora pribaviti
odobrenje nadležnog tijela s obzirom na vrstu ceste i o tome
obavijestiti policiju.\
(3) Iznimno, naizmjenično propuštanje vozila iz suprotnih smjerova iz
stavka 1. ovoga članka, mogu obavljati djelatnici pravne ili fizičke
osobe obrtnika koja obavlja radove dok se ne postave privremeni uređaji
za davanje znakova prometnim svjetlima.\
(4) Za vrijeme reguliranja prometa iz stavka 3. ovoga članka djelatnici
pravne ili fizičke osobe obrtnika moraju nositi odjeću jarkonarančaste
boje s ugrađenim reflektirajućim trakama bijele boje koje su vidljive s
veće udaljenosti.\
(5) Novčanom kaznom u iznosu od 660,00 do 1990,00 eura kaznit će se za
prekršaj pravna ili fizička osoba obrtnik ako postupi suprotno odredbama
ovoga članka.\
(6) Za prekršaj iz ovoga članka kaznit će se novčanom kaznom u iznosu od
190,00 do 660,00 eura i odgovorna osoba u pravnoj osobi.\
(7) Novčanom kaznom u iznosu od 130,00 eura kaznit će se za prekršaj
osoba koja postupi suprotno odredbama stavka 3. ovoga članka.\
(8) Novčanom kaznom u iznosu od 30,00eura kaznit će se za prekršaj osoba
koja postupi suprotno odredbama stavka 4. ovoga članka.

### IV. PROMETNI ZNAKOVI

#### 1. OPĆE ODREDBE

Članak 12. (NN [114/22](https://www.zakon.hr/cms.htm?id=53896))

\(1\) Ceste se moraju obilježavati propisanim prometnim znakovima kojima
se sudionici u prometu upozoravaju na opasnost koja im prijeti na
određenoj cesti ili dijelu te ceste, stavljaju do znanja ograničenja,
zabrane i obveze kojih se sudionici u prometu moraju držati i daju
potrebne obavijesti za siguran i nesmetan tok prometa.\
(2) Prometnim znakovima moraju se obilježiti i opasnosti privremenog
karaktera, osobito one koje nastanu zbog iznenadnog oštećenja ili
onesposobljavanja ceste te privremena ograničenja i privremene zabrane u
prometu i ti se znakovi moraju ukloniti čim prestanu razlozi zbog kojih
su postavljeni.\
(3) Prometni znakovi su: znakovi opasnosti, znakovi izričitih naredbi,
znakovi obavijesti i znakovi obavijesti za vođenje prometa s dopunskom
pločom koja je sastavni dio prometnog znaka i koja pobliže određuje
značenje prometnog znaka ili bez nje, promjenjivi prometni znakovi,
prometna svjetla i svjetlosne oznake te oznake na kolniku i drugim
površinama.\
(4) Sudionici u prometu dužni su držati se ograničenja, zabrana i obveza
izraženih pomoću postavljenih prometnih znakova.\
(5) Ministar nadležan za poslove prometa, u suglasnosti s ministrom
nadležnim za unutarnje poslove, donijet će propise o prometnim znakovima
te signalizaciji i opremi na cestama.\
(6) Novčanom kaznom u iznosu od 660,00 do 1990,00 eura kaznit će se za
prekršaj pravna ili fizička osoba obrtnik ako postupi suprotno odredbama
stavka 1. i 2. ovoga članka.\
(7) Za prekršaj iz ovoga članka kaznit će se novčanom kaznom u iznosu od
190,00 do 660,00 eura i odgovorna osoba u pravnoj osobi i u tijelu
državne vlasti ili tijelu jedinice lokalne i područne (regionalne)
samouprave.\
(8) Novčanom kaznom u iznosu od 60,00 eura kaznit će se za prekršaj
sudionik u prometu koji postupi suprotno odredbi stavka 4. ovoga članka.

Članak 13. (NN [114/22](https://www.zakon.hr/cms.htm?id=53896))

\(1\) Prometni znakovi postavljaju se i održavaju tako da ih sudionici u
prometu mogu danju i noću na vrijeme i lako uočiti te pravodobno
postupiti u skladu s njihovim značenjem.\
(2) Prometni znakovi moraju se odmah ukloniti, dopuniti ili zamijeniti
ako njihovo značenje ne odgovara izmijenjenim uvjetima prometa na cesti
ili zahtjevima sigurnosti te ako su oštećeni ili uništeni.\
(3) Prometni znakovi, oprema i signalizacija na cestama postavljaju se
na temelju prometnog elaborata.\
(4) Novčanom kaznom u iznosu od 660,00 do 1990,00 eura kaznit će se za
prekršaj pravna ili fizička osoba obrtnik ako postupi suprotno odredbama
ovoga članka.\
(5) Za prekršaj iz ovoga članka kaznit će se novčanom kaznom u iznosu od
190,00 do 660,00 eura odgovorna osoba u pravnoj osobi i u tijelu državne
vlasti ili tijelu jedinice lokalne i područne (regionalne) samouprave.

Članak 14.

\(1\) Na prometni znak i na stup na koji je znak postavljen zabranjeno
je stavljati sve što nije u svezi sa značenjem prometnog znaka.\
(2) Zabranjeno je neovlašteno postavljati, uklanjati, zamjenjivati ili
oštećivati prometne znakove i opremu ceste, ili mijenjati značenje
prometnih znakova.\
(3) Novčanom kaznom u iznosu od 660,00 do 1990,00 eura kaznit će se za
prekršaj pravna ili fizička osoba obrtnik ako postupi suprotno odredbi
stavka 2. ovoga članka.\
(4) Za prekršaj iz ovoga članka kaznit će se novčanom kaznom u iznosu od
190,00 do 660,00 eura odgovorna osoba u pravnoj osobi i u tijelu državne
vlasti ili tijelu jedinice lokalne i područne (regionalne) samouprave.\
(5) Novčanom kaznom u iznosu od 260,00 eura kaznit će se za prekršaj
fizička osoba koja postupi suprotno odredbi stavka 1. i 2. ovoga članka.

Članak 15. (NN [114/22](https://www.zakon.hr/cms.htm?id=53896))

\(1\) Na cesti se ne smiju postavljati ploče, znakovi, svjetla, stupovi
ili drugi slični predmeti kojima se zaklanja ili smanjuje vidljivost
postavljenih prometnih znakova, ili koji svojim oblikom, bojom, izgledom
ili mjestom postavljanja oponašaju neki prometni znak ili sliče na neki
prometni znak, ili zasljepljuju sudionike u prometu, ili odvraćaju
njihovu pozornost u mjeri koja može biti opasna za sigurnost prometa.\
(2) Novčanom kaznom u iznosu od 660,00 do 1990,00 eura kaznit će se za
prekršaj pravna ili fizička osoba obrtnik ako postupi suprotno stavku 1.
ovoga članka.\
(3) Za prekršaj iz stavka 1. ovoga članka kaznit će se novčanom kaznom u
iznosu od 190,00 do 660,00 eura odgovorna osoba u pravnoj osobi i u
tijelu državne vlasti ili tijelu jedinice lokalne i područne
(regionalne) samouprave.\
(4) Novčanom kaznom u iznosu od 260,00 eura kaznit će se za prekršaj
fizička osoba koja postupi suprotno stavku 1. ovoga članka.

#### 2. ZNAKOVI OPASNOSTI, IZRIČITIH NAREDBI I OBAVIJESTI

Članak 16.

\(1\) Znakovi opasnosti služe da se sudionici u prometu na cesti upozore
na opasnost koja prijeti na određenom mjestu, odnosno dijelu ceste i da
se obavijeste o prirodi te opasnosti.\
(2) Znakovi izričitih naredbi stavljaju do znanja sudionicima u prometu
na cesti zabrane, ograničenja i obveze.\
(3) Znakovi obavijesti pružaju sudionicima u prometu potrebne obavijesti
o cesti kojom se kreću i druge obavijesti koje im mogu biti korisne.\
(4) Znakovi obavijesti za vođenje prometa obavještavaju sudionike u
prometu o pružanju cestovnih smjerova, rasporedu ciljeva i vođenju
prometa prema tim ciljevima te o raskrižjima, čvorištima i odmorištima
na određenom smjeru ceste.

Članak 17. (NN [114/22](https://www.zakon.hr/cms.htm?id=53896))

\(1\) Znakovi opasnosti i izričitih naredbi moraju biti prevučeni
reflektirajućim tvarima ili osvijetljeni vlastitim izvorom svjetlosti, a
na autocesti, brzoj cesti, cesti namijenjenoj isključivo za promet
motornih vozila te državnoj cesti i znakovi obavijesti.\
(2) Znakovi opasnosti, izričitih naredbi, obavijesti i obavijesti za
vođenje prometa koji se postavljaju ili zamjenjuju na autocestama i
tunelima, moraju biti izvedeni tako da im se, s obzirom na trenutne
uvjete i okolnosti prometa na autocesti, ili njezinom dijelu, ili
tunelima duljim od 500 m, može mijenjati značenje.\
(3) Novčanom kaznom u iznosu od 660,00 do 1990,00 eura kaznit će se za
prekršaj pravna ili fizička osoba obrtnik ako postupi suprotno odredbama
stavka 1. i 2. ovoga članka.\
(4) Za prekršaj iz ovoga članka kaznit će se novčanom kaznom u iznosu od
190,00 do 660,00 eura odgovorna osoba u pravnoj osobi i u tijelu državne
vlasti ili tijelu jedinice lokalne i područne (regionalne) samouprave.

#### 3. PROMETNA SVJETLA I SVJETLOSNE OZNAKE

Članak 18.

\(1\) Za upravljanje prometom upotrebljavaju se semafori.\
(2) Na uređajima za davanje znakova trobojnim prometnim svjetlima,
svjetla se postavljaju po okomitoj osi, jedno ispod drugoga i to: crveno
gore, žuto u sredini, a zeleno dolje. Ako je ovaj uređaj postavljen i
iznad prometne trake, svjetla mogu biti postavljena po vodoravnoj osi,
jedno pokraj drugoga i to: crveno lijevo, žuto u sredini, a zeleno
desno. Ta su svjetla u obliku kruga, a zeleno svjetlo može biti i u
obliku jedne strelice ili više strelica smještenih u krugu crne boje.

Članak 19.

Na uređajima za davanje znakova trobojnim prometnim svjetlima:\
1) crveno i zeleno svjetlo ne smije biti upaljeno istodobno,\
2) žuto svjetlo može biti upaljeno kao samostalno svjetlo u vremenskim
razmacima od prestanka zelenog do pojave crvenog svjetla ili istodobno s
crvenim svjetlom prije pojave zelenog svjetla,\
3) zeleno svjetlo mora biti upaljeno kao samostalno svjetlo. Promjena
zelenog svjetla u žuto može se označiti treptanjem zelenog svjetla tri
puta.

Članak 20.

\(1\) Uređaju za davanje znakova trobojnim prometnim svjetlima može se
dodati dopunsko prometno svjetlo u obliku zelene svjetleće strelice ili
više takvih znakova.\
(2) Dopunska svjetla iz stavka 1. ovoga članka smještaju se s
odgovarajuće strane prometnog svjetla i to na visini na kojoj se nalazi
zeleno svjetlo.\
(3) Iznimno od odredbe stavka 2. ovoga članka, dopunsko prometno svjetlo
u obliku zelene svjetleće strelice za skretanje ulijevo može biti
postavljeno kao zasebno prometno svjetlo za izlazak iz raskrižja.

Članak 21. (NN [114/22](https://www.zakon.hr/cms.htm?id=53896))

\(1\) Na uređajima za davanje znakova prometnim svjetlima kojima se na
kolniku s više od dvije prometne trake obilježene uzdužnim crtama
prometom upravlja za svaku prometnu traku posebno i koji se nalaze iznad
prometnih traka crveno svjetlo znači zabranu prometa uzduž prometne
trake iznad koje je postavljeno, a zeleno svjetlo slobodan prolaz
dotičnom prometnom trakom.\
(2) Crveno svjetlo iz stavka 1. ovoga članka ima oblik prekriženih crta,
a zeleno svjetlo, oblik strelice s vrhom okrenutim nadolje.\
(3) Novčanom kaznom u iznosu od 30,00eura kaznit će se za prekršaj vozač
koji se vozilom kreće suprotno značenju prometnog svjetla iz stavka 1.
ovoga članka.

Članak 22.

\(1\) Za upravljanje prometom pješaka mogu se upotrebljavati i posebni
uređaji za davanje znakova dvobojnim prometnim svjetlima crvene i zelene
boje i uređaji za davanje zvučnih signala. Ta svjetla moraju biti
postavljena po okomitoj osi, jedno ispod drugog i to: crveno svjetlo
gore, a zeleno svjetlo dolje.\
(2) Svjetla iz stavka 1. ovoga članka sastoje se od svjetleće površine
crvene ili zelene boje na kojoj se nalazi tamna silueta pješaka, ili od
tamne površine na kojoj se nalazi svjetleća silueta pješaka crvene ili
zelene boje. Ta svjetla ne smiju biti upaljena istovremeno.

Članak 23. (NN [114/22](https://www.zakon.hr/cms.htm?id=53896))

\(1\) Ako se rubovi kolnika na javnoj cesti obilježavaju svjetlosnim
prometnim oznakama, desna strana kolnika obilježava se oznakama crvene
boje, a lijeva strana oznakama bijele boje.\
(2) Rubovi kolnika na dijelu ceste kroz tunel moraju biti obilježeni
oznakama iz stavka 1. ovoga članka.\
(3) Ako vrhovi pješačkih otoka, otoka za usmjeravanje prometa i drugi
objekti na kolniku nisu noću dovoljno osvijetljeni, moraju se obilježiti
svjetlima, refleksnim staklima ili reflektirajućim tvarima žute boje.\
(4) Novčanom kaznom u iznosu od 660,00 do 1990,00 eura kaznit će se za
prekršaj pravna ili fizička osoba obrtnik ako postupi suprotno odredbama
ovoga članka.\
(5) Za prekršaj iz ovoga članka kaznit će se novčanom kaznom u iznosu od
190,00 do 660,00 eura i odgovorna osoba u pravnoj osobi i u tijelu
jedinice lokalne i područne (regionalne) samouprave.

#### 4. OZNAKE NA KOLNIKU

Članak 24.

\(1\) Oznake na kolniku služe za usmjeravanje, obavještavanje i vođenje
sudionika u prometu.\
(2) Oznake na kolniku mogu se postaviti same ili uz druge prometne
znakove ako je potrebno da se značenje tih znakova jače istakne, odnosno
potpunije odredi ili objasni.\
(3) Oznake na kolniku čine crte, strelice, natpisi i druge oznake.\
(4) Oznake na kolniku moraju imati i reflektirajuća svojstva.

Članak 25. (NN [114/22](https://www.zakon.hr/cms.htm?id=53896))

\(1\) Oznake na kolniku postavljaju se na cestama sa suvremenim
kolnikom.\
(2) Na javnoj cesti, izvan naselja, sa suvremenim kolnikom za promet u
oba smjera na kojem postoje samo dvije prometne trake, te trake moraju
biti odvojene odgovarajućom uzdužnom crtom na kolniku, a na državnoj
cesti obilježene i rubnim crtama.\
(3) Novčanom kaznom u iznosu od 660,00 do 1990,00 eura kaznit će se za
prekršaj pravna ili fizička osoba obrtnik ako postupi suprotno odredbama
ovoga članka.\
(4) Za prekršaj iz ovoga članka kaznit će se novčanom kaznom od 190,00
do 660,00 eura odgovorna osoba u pravnoj osobi.

#### 5. OBILJEŽAVANJE PRIJELAZA CESTE PREKO ŽELJEZNIČKE PRUGE

Članak 26. (NN [114/22](https://www.zakon.hr/cms.htm?id=53896))

\(1\) Na dijelu ceste ispred prijelaza ceste preko željezničke pruge u
istoj razini moraju biti postavljeni odgovarajući prometni znakovi.\
(2) Iznimno od odredbe stavka 1. ovoga članka, znakovi ne moraju biti
postavljeni na mjestu križanja pješačkih prijelaza sa željezničkom
prugom u istoj razini.\
(3) Novčanom kaznom u iznosu od 660,00 do 1990,00 eura kaznit će se za
prekršaj pravna ili fizička osoba obrtnik ako postupi suprotno odredbama
ovoga članka.\
(4) Za prekršaj iz ovoga članka kaznit će se novčanom kaznom u iznosu od
190,00 do 660,00 eura i odgovorna osoba u pravnoj osobi.

Članak 27.

\(1\) Na prijelazima ceste preko željezničke pruge u istoj razini, osim
prometnih znakova iz članka 16. ovoga Zakona, postavljaju se i branici i
polubranici, odnosno uređaji za davanje znakova kojima se nagovještava
približavanje vlaka ako to zahtijeva gustoća prometa ili drugi uvjeti na
prijelazu ceste preko željezničke pruge u istoj razini.\
(2) Uvjeti u kojima uređaji iz stavka 1. ovoga članka moraju biti
postavljeni utvrđuju se zakonom ili propisom donesenim na temelju
zakona.

Članak 28.

Svjetlosni znakovi kojima se nagovještava približavanje vlaka na
prijelazu ceste preko željezničke pruge u istoj razini daju se
naizmjeničnim paljenjem dvaju crvenih treptećih svjetala koja su u
obliku kruga.

Članak 29.

\(1\) Na prijelazu ceste preko željezničke pruge u istoj razini na kojem
postoji uređaj za davanje svjetlosnih znakova kojima se nagovještava
približavanje vlaka, odnosno spuštanje branika ili polubranika, tom se
uređaju može dodati i uređaj za davanje zvučnih znakova.\
(2) Na prijelazima zemljane ceste s manjim intenzitetom prometa i
pješačke staze preko željezničke pruge u istoj razini sudionici u
prometu mogu se osigurati samo uređajem za davanje zvučnih znakova.

Članak 30. (NN [114/22](https://www.zakon.hr/cms.htm?id=53896))

\(1\) Na prijelazima ceste preko željezničke pruge u istoj razini
branici ili polubranici moraju biti naizmjence obojeni crvenom i bijelom
bojom.\
(2) Branici i polubranici te prometni znakovi postavljeni na dijelu
ceste ispred prijelaza ceste preko željezničke pruge u istoj razini
moraju biti opskrbljeni refleksnim staklima ili prevučeni
reflektirajućim tvarima odgovarajuće boje.\
(3) Branici i polubranici moraju biti opremljeni treptavim crvenim
svjetlom.\
(4) Novčanom kaznom u iznosu od 660,00 do 1990,00 eura kaznit će se za
prekršaj pravna ili fizička osoba obrtnik ako postupi suprotno odredbama
ovoga članka.\
(5) Za prekršaj iz ovoga članka kaznit će se novčanom kaznom u iznosu od
190,00 do 660,00 eura i odgovorna osoba u pravnoj osobi.

Članak 31. (NN [114/22](https://www.zakon.hr/cms.htm?id=53896))

\(1\) Na prijelazu ceste preko željezničke pruge u istoj razini na kojem
se pri nailasku vlaka branici ili polubranici automatski spuštaju, a i
na prijelazu ceste preko željezničke pruge u istoj razini na kojem se
branicima ili polubranicima rukuje ručno i to s mjesta s kojeg se oni ne
vide, mora se postaviti uređaj za davanje svjetlosnih znakova ili uređaj
za davanje zvučnih znakova kojima se sudionici u prometu obavještavaju o
spuštanju branika ili polubranika.\
(2) Ministar nadležan za poslove prometa u suglasnosti s ministrom
nadležnim za unutarnje poslove donijet će propis o načinu zaustavljanja
prometa na prijelazima ceste preko željezničke pruge u istoj razini.\
(3) Novčanom kaznom u iznosu od 660,00 do 1990,00 eura kaznit će se za
prekršaj pravna ili fizička osoba obrtnik ako postupi suprotno odredbi
stavka 1. ovoga članka.\
(4) Za prekršaj iz stavka 1. ovoga članka kaznit će se novčanom kaznom u
iznosu od 190,00 do 660,00 eura i odgovorna osoba u pravnoj osobi.

#### 6. ZNACI KOJE DAJU OVLAŠTENE OSOBE

Članak 32. (NN [70/19](https://www.zakon.hr/cms.htm?id=39889),
[114/22](https://www.zakon.hr/cms.htm?id=53896))

\(1\) Sudionici u prometu moraju postupati po zahtjevima izraženim
pomoću znakova ili po naredbama policijskih službenika ili drugih osoba
koje, na temelju ovlaštenja iz ovoga Zakona, nadziru i upravljaju
prometom na cestama (u daljnjem tekstu: ovlaštena osoba).\
(2) Ovlaštene osobe dužne su se pri davanju znakova postaviti na cesti
tako da ih sudionici u prometu, kojima su znaci namijenjeni, mogu lako i
s dovoljne udaljenosti uočiti.\
(3) Znaci iz stavka 1. ovoga članka mogu se davati i iz vozila.\
(4) Novčanom kaznom u iznosu od 390,00 do 920,00 eura kaznit će se za
prekršaj vozač motornog vozila ako postupi suprotno zahtjevu izraženom
pomoću znaka ili po naredbi policijskog službenika ili druge ovlaštene
osobe.

\(5\) Vozaču koji je proglašen krivim za prekršaj iz stavka 4. ovoga
članka izreći će se zaštitna mjera zabrane upravljanja motornim vozilom
u trajanju od:

1\) najmanje šest mjeseci, ako je prekršaj počinjen drugi put,

2\) najmanje 12 mjeseci, ako je prekršaj počinjen treći, odnosno svaki
sljedeći put.

\(6\) Vozaču se u evidenciju upisuju tri negativna prekršajna boda ako
je pravomoćnom odlukom o prekršaju proglašen krivim za prekršaj iz
stavka 4. ovoga članka.\
(7) Novčanom kaznom u iznosu od 30,00 eura kaznit će se za prekršaj
ostali sudionici u prometu na cesti ako ne postupe po naredbi izraženoj
pomoću znaka policijskog službenika ili druge ovlaštene osobe.

Članak 33.

\(1\) Znaci što ih sudionicima u prometu daju ovlaštene osobe su znaci
koji se daju rukama i položajem tijela, zvučni znaci i svjetlosni
znaci.\
(2) Znaci iz stavka 1. ovoga članka moraju se davati tako da njihovo
značenje za sudionike u prometu bude jasno i nedvojbeno.\
(3) Ministar nadležan za unutarnje poslove donijet će propis o načinu
postupanja policijskih službenika u obavljanju poslova nadzora i
upravljanja prometom na cestama.

### V. PROMETNA PRAVILA

#### 1. OPĆE ODREDBE

Članak 34. (NN [92/14](http://www.zakon.hr/cms.htm?id=1009))

\(1\) Sudionici u prometu dužni su postupati u skladu s propisima o
prometnim pravilima, prometnim znakovima postavljenim na cesti,
prometnim svjetlima te znakovima i naredbama ovlaštenih osoba.\
(2) Sudionici u prometu dužni su postupati u skladu s prometnim
znakovima postavljenim na cesti i kad time odstupaju od propisa o
prometnim pravilima. Sudionici u prometu dužni su postupati prema
značenju prometnih svjetala i kad se to značenje razlikuje od pravila o
prednosti prolaska izraženom na istom mjestu drugim prometnim znakom.\
(3) Sudionici u prometu dužni su postupati i prema zahtjevima izraženim
pomoću znakova ili po naredbama što ih daju ovlaštene osobe i kad time
odstupaju od propisanih prometnih pravila ili značenja prometnih znakova
postavljenih na cesti i značenja prometnih svjetala.

Članak 35. (NN [114/22](https://www.zakon.hr/cms.htm?id=53896))

\(1\) Zabranjeno je ostavljati na cesti i cestovnom zemljištu oštećena,
dotrajala ili neregistrirana vozila i ostavljati, nanositi ili bacati
otpatke ili predmete i tvari koje mogu ometati ili ugroziti sigurnost
prometa ili onečistiti ili ugroziti okoliš.\
(2) Vozač je dužan sa ceste i cestovnog zemljišta ukloniti i predmete i
tvari koje s njegova vozila padnu na cestu i cestovno zemljište te
predmete koje je pri zaustavljanju vozila ostavio na cesti. Vlasnik
vozila kao i druga osoba dužna je postupiti na isti način i u
slučajevima iz stavka 1. ovoga članka.\
(3) Ako vozač, vlasnik vozila ili druga osoba ne postupi u skladu s
odredbom stavka 2. ovoga članka, o njegovom trošku to će učiniti pravna
ili fizička osoba obrtnik, kojoj je povjereno održavanje cesta.\
(4) Vozač će s kolnika ukloniti predmete na koje naiđe tijekom vožnje,
ukoliko time ne ometa sigurnost prometa, ili će o tome obavijestiti
tijelo nadležno za održavanje cesta ili policiju.\
(5) Novčanom kaznom u iznosu od 660,00 do 1990,00 eura kaznit će se za
prekršaj pravna ili fizička osoba obrtnik ako postupi suprotno odredbama
stavka 1., 2. i 3. ovoga članka.\
(6) Za prekršaj iz ovoga članka kaznit će se novčanom kaznom u iznosu od
190,00 do 660,00 eura i odgovorna osoba u pravnoj osobi i u tijelu
jedinice lokalne i područne (regionalne) samouprave.\
(7) Novčanom kaznom u iznosu od 130,00 eura kaznit će se za prekršaj
sudionik u prometu na cesti ako postupi suprotno odredbama ovoga članka.

Članak 36. (NN [114/22](https://www.zakon.hr/cms.htm?id=53896))

\(1\) Javna cesta i njezin zaštitni pojas, odnosno kolnik i nogostup ili
njihovi dijelovi, ne smiju se zauzimati ili oštećivati osim u slučaju
opasnosti, izvođenja radova ili u drugim prilikama propisanim ovim
Zakonom.\
(2) Nadležna jedinica lokalne i područne (regionalne) samouprave, uz
prethodnu suglasnost policijske uprave, može odobriti zauzimanje dijela
nogostupa (ogradama, stolovima i stolicama, štandovima, kioscima i sl.)
pod uvjetom da se time ne smanjuje preglednost i da je za nesmetan i
siguran prolaz pješaka ostavljena površina nogostupa širine najmanje 1,6
m.\
(3) Novčanom kaznom u iznosu od 660,00 do 1990,00 eura kaznit će se za
prekršaj pravna ili fizička osoba obrtnik ako postupi suprotno odredbama
ovoga članka.\
(4) Za prekršaj iz ovoga članka kaznit će se novčanom kaznom u iznosu od
190,00 do 660,00 eura i odgovorna osoba u pravnoj osobi i u tijelu
državne vlasti ili tijelu jedinice lokalne i područne (regionalne)
samouprave.\
(5) Novčanom kaznom u iznosu od 60,00 eura kaznit će se za prekršaj
fizička osoba koja postupi suprotno odredbi stavka 1. ovoga članka.

Članak 37.

Vozač je dužan vozilo držati na takvoj udaljenosti od drugih vozila u
prometu da, s obzirom na brzinu kretanja vozila i druge okolnosti
prometa, ne izazove opasnost i ne ometa druge vozače.

Članak 38.

\(1\) Vozač je dužan obratiti pažnju na pješake koji se nalaze na
kolniku ili stupaju na kolnik.\
(2) Kad prilazi obilježenome pješačkom prijelazu, vozač mora upravljati
vozilom s osobitim oprezom i voziti takvom brzinom da, u slučaju
potrebe, može pravodobno zaustaviti vozilo ispred pješačkog prijelaza.\
(3) Na dijelu ceste po kojem se kreću djeca, osobe s invaliditetom,
starije i nemoćne osobe ili su postavljeni prometni znakovi o
sudjelovanju tih osoba u prometu, vozač je dužan voziti s osobitim
oprezom, takvom brzinom da vozilo može pravodobno zaustaviti u slučaju
potrebe.

Članak 39.

\(1\) Slijepe osobe, kad samostalno sudjeluju u prometu, trebaju nositi
bijeli štap ili koristiti psa vodiča kao znak raspoznavanja.\
(2) Vozač je dužan obratiti osobitu pažnju na slijepe osobe iz stavka 1.
ovoga članka.

Članak 40. (NN [70/19](https://www.zakon.hr/cms.htm?id=39889),
[85/22](https://www.zakon.hr/cms.htm?id=53029),
[114/22](https://www.zakon.hr/cms.htm?id=53896),
[133/23](https://www.zakon.hr/cms.htm?id=58636))

Prestao važiti ali vidi [Zakon o povlasticama u
prometu](https://www.zakon.hr/z/3622/Zakon-o-povlasticama-u-prometu).

Članak 41. (NN [114/22](https://www.zakon.hr/cms.htm?id=53896))

\(1\) Vozač vozila koje se kreće pokraj vozila javnog prijevoza putnika
ili pokraj autobusa kojim se obavlja prijevoz za vlastite potrebe,
zaustavljenog na stajalištu, mora se kretati smanjenom brzinom i uz
povećan oprez tako da ne ugrožava osobe koje u to vozilo ulaze, odnosno
iz njega izlaze.\
(2) Osobe iz stavka 1. ovoga članka, kad radi ulaska u vozilo ili nakon
izlaska iz vozila moraju prijeći preko kolnika, dužne su to činiti na
način propisan u članku 129., 130. i 131. ovoga Zakona.\
(3) Vozač mora zaustaviti svoje vozilo iza vozila iz stavka 1. ovoga
članka kad osobe, ulazeći u to vozilo, odnosno izlazeći iz tog vozila,
moraju prijeći preko prometne trake i biciklističke staze ili trake
kojom se vozilo kreće.\
(4) Vozač vozila koje se kreće iza vozila kojim se prevoze djeca i vozač
vozila koji tom vozilu dolazi u susret na cesti koja ima po jednu
prometnu traku namijenjenu za promet vozila u jednom smjeru, dužni su
zaustaviti se kad je vozilo kojim se prevoze djeca zaustavljeno na
kolniku, dok djeca ulaze ili izlaze iz vozila.\
(5) Ako se vozilom organizirano prevoze djeca, vozilo mora ispunjavati
posebne uvjete i biti obilježeno posebnim znakom, a za vrijeme ulaska i
izlaska djece iz vozila vozač mora uključiti sve pokazivače smjera.\
(6) Ministar nadležan za poslove prometa u suglasnosti s ministrom
nadležnim za unutarnje poslove i ministrom nadležnim za poslove
obrazovanja propisat će uvjete koje moraju ispunjavati autobusi kojima
se prevoze djeca.\
(7) Novčanom kaznom u iznosu od 660,00 do 1990,00 eura kaznit će se za
prekršaj pravna ili fizička osoba obrtnik ako vozilo kojim se
organizirano prevoze djeca ne ispunjava posebne uvjete i nije obilježeno
posebnim znakom.\
(8) Za prekršaj iz stavka 5. ovoga članka kaznit će se novčanom kaznom u
iznosu od 190,00 do 660,00 eura i odgovorna osoba u pravnoj osobi.\
(9) Novčanom kaznom u iznosu od 60,00 eura kaznit će se za prekršaj
vozač koji postupi suprotno odredbama stavka 1., 3., 4. i 5. ovoga
članka.

Članak 42. (NN [114/22](https://www.zakon.hr/cms.htm?id=53896))

\(1\) Vozila ne smiju na prednjoj strani imati svjetlosne, svjetlosno
signalne ili reflektirajuće uređaje ili tvari koje daju svjetlo u boji
(plava svjetla i sl.), a na stražnjoj strani, uređaje ili tvari koje
daju bijelo svjetlo.\
(2) Odredba stavka 1. ovoga članka glede bijelog svjetla ne odnosi se na
svjetlo za osvjetljavanje ceste pri vožnji unatrag, svjetlo za
osvjetljavanje mjesta na kojem se izvode radovi, pokretno svjetlo za
istraživanje (reflektor), svjetlo za osvjetljavanje registarske pločice
i registarsku pločicu te na vozila ministarstva nadležnog za unutarnje
poslove, hitne medicinske pomoći na cestama, vatrogasna vozila, vozila
civilne zaštite i vozila oružanih snaga Republike Hrvatske.\
(3) Na vozilima ne smiju biti postavljeni nikakvi drugi uređaji za
osvjetljavanje, označavanje i davanje svjetlosnih znakova, osim onih
propisanih posebnim propisom.\
(4) Novčanom kaznom u iznosu od 60,00 eura kaznit će se za prekršaj
vozač vozila koje je opremljeno suprotno odredbama ovoga članka.

#### 2. RADNJE VOZILOM U PROMETU

Članak 43. (NN [70/19](https://www.zakon.hr/cms.htm?id=39889),
[114/22](https://www.zakon.hr/cms.htm?id=53896))

\(1\) Vozač koji namjerava na cesti ili drugoj prometnoj površini
obaviti neku radnju vozilom (uključiti se u promet, prestrojiti, odnosno
mijenjati prometnu traku, pretjecati, obilaziti, zaustavljati se,
skretati udesno ili ulijevo, okretati se polukružno, voziti unatrag i
sl.) ne smije početi takvu radnju ako time dovodi u opasnost druge
sudionike u prometu ili imovinu.\
(2) Prije započinjanja radnji iz stavka 1. ovoga članka, vozač je dužan
uvjeriti se da to može učiniti bez opasnosti za druge sudionike u
prometu ili imovinu, vodeći pritom računa o položaju vozila te o smjeru
i brzini kretanja.\
(3) Novčanom kaznom u iznosu od 130,00 eura kaznit će se za prekršaj
vozač ako postupi suprotno odredbama ovoga članka.

Članak 44. (NN [114/22](https://www.zakon.hr/cms.htm?id=53896))

\(1\) Prije obavljanja radnji vozilom iz članka 43. ovoga Zakona, vozač
je dužan druge sudionike u prometu jasno i pravodobno upozoriti o svojoj
namjeri, dajući im znak pomoću pokazivača smjera i stop svjetla ili, ako
oni ne postoje, odgovarajući znak rukom.\
(2) Ako znak iz stavka 1. ovoga članka vozač daje pomoću pokazivača
smjera, on ga mora davati za sve vrijeme obavljanja radnje vozilom, a
nakon obavljene radnje mora prestati davati znak.\
(3) Vozač nije dužan nakon pretjecanja drugog vozila dati znak da se
namjerava vratiti na prometnu traku kojom se kretao prije pretjecanja.\
(4) Novčanom kaznom u iznosu od 30,00eura kaznit će se za prekršaj vozač
ako postupi suprotno odredbama stavka 1. i 2. ovoga članka.

#### 3. UKLJUČIVANJE U PROMET

Članak 45. (NN [70/19](https://www.zakon.hr/cms.htm?id=39889),
[114/22](https://www.zakon.hr/cms.htm?id=53896))

\(1\) Vozač koji se vozilom uključuje u promet na cesti ili drugoj
prometnoj površini (izlazak vozila iz garaže, dvorišta, parkirališta,
stajališta, s površine na kojoj se ne obavlja promet vozila ili s drugih
sličnih površina) dužan je propustiti sva vozila i pješake koji se kreću
cestom, odnosno prometnom površinom na koju se uključuje.\
(2) Vozač koji se vozilom sa zemljane ceste, gradilišta i sličnih
površina uključuje na cestu sa suvremenim kolničkim zastorom obvezno
mora zaustaviti vozilo i ukloniti blato s kotača.\
(3) Iznimno od odredbe stavka 1. ovoga članka, za vrijeme vožnje u
naselju, vozač je dužan tramvaju ili autobusu javnoga gradskog prijevoza
putnika ili posebno obilježenom autobusu kojim se organizirano prevoze
djeca, ako je to moguće učiniti bez ugrožavanja ili ometanja prometa
(naglo kočenje, znatno usporenje i sl.), omogućiti uključivanje u promet
kad ta vozila izlaze sa stajališta ili ugibališta koje se nalazi izvan
kolnika, odnosno s proširenja prometne trake koja služi za stajalište.\
(4) Novčanom kaznom u iznosu od 130,00 eura kaznit će se za prekršaj
vozač koji pri uključivanju u promet postupi suprotno odredbama
stavka 1. i 3. ovoga članka.\
(5) Novčanom kaznom u iznosu od 130,00 eura kaznit će se za prekršaj
vozač koji pri uključivanju u promet postupi suprotno odredbama stavka
2. ovoga članka.

#### 4. KRETANJE VOZILA

Članak 46. (NN [114/22](https://www.zakon.hr/cms.htm?id=53896))

\(1\) Vozač motornog vozila za kretanje u prometu mora koristiti
isključivo kolnik, kretati se sredinom obilježene prometne trake,
odnosno trakom namijenjenom za promet one kategorije vozila kojoj vozilo
pripada, osim u slučaju opasnosti za život, zdravlje i imovinu.\
(2) Iznimno od odredbe stavka 1. ovoga članka, u prometu na kolniku koji
ima samo po jednu prometnu traku namijenjenu za promet vozila u jednom
smjeru, vozač mopeda je dužan voziti što bliže desnom rubu kolnika.\
(3) Novčanom kaznom u iznosu od 30,00eura kaznit će se za prekršaj vozač
motornog vozila koji se kreće vozilom po cesti suprotno odredbama ovoga
članka.

Članak 47. (NN [114/22](https://www.zakon.hr/cms.htm?id=53896))

\(1\) Vozilo se kreće desnom stranom kolnika, odnosno biciklističkom
stazom ili trakom uz desni rub kolnika ili ceste u smjeru kretanja, a na
traci ili stazi uređenoj i obilježenoj za dvosmjerni promet bicikala,
desnom stranom trake ili staze u smjeru kretanja.\
(2) Vozač je dužan kretati se obilježenom prometnom trakom koja se
proteže uz desni rub kolnika, a ako trake nisu obilježene, dužan je
vozilo u kretanju držati što bliže desnom rubu kolnika i na tolikoj
udaljenosti od njega da, s obzirom na brzinu kretanja vozila, uvjete
prometa te na stanje i osobine ceste, ne ugrožava druge sudionike u
prometu i ne izlaže sebe opasnosti.\
(3) Novčanom kaznom u iznosu od 30,00eura kaznit će se za prekršaj vozač
ako postupi suprotno odredbama ovoga članka.

Članak 48. (NN [114/22](https://www.zakon.hr/cms.htm?id=53896))

\(1\) Iznimno od odredbe članka 47. stavka 2. ovoga Zakona:\
1) vozila koja se kreću sporije od tramvaja i drugih vozila koja se
kreću cestom po tramvajskim tračnicama ugrađenim uz rub kolnika, moraju
se kretati na takvoj udaljenosti od tramvajskih tračnica da ne ometaju
kretanje tramvaja i drugih vozila koja se kreću dijelom kolnika s
ugrađenim tračnicama,\
2) na cesti u naselju s kolnikom na kojem za promet vozila u istom
smjeru postoje najmanje dvije obilježene prometne trake, vozač se može
za kretanje svojeg vozila koristiti i prometnom trakom koja se ne nalazi
uz desni rub kolnika ako time ne ometa ostala vozila koja se kreću iza
njegova vozila.\
(2) Odredba stavka 1. točke 2. ovoga članka ne odnosi se na vozača
teretnog automobila čija je najveća dopuštena masa veća od 3.500 kg,
vozača vozila koje na ravnoj cesti ne može razviti brzinu kretanja veću
od 40 km na sat i na vozača mopeda, traktora, radnog stroja i
motokultivatora, osim na dijelu ceste ispred raskrižja ili drugog mjesta
na kojem vozilo skreće ulijevo.\
(3) Novčanom kaznom u iznosu od 30,00 eura kaznit će se za prekršaj
vozač koji se kreće vozilom suprotno odredbama ovoga članka.

Članak 49. (NN [70/19](https://www.zakon.hr/cms.htm?id=39889),
[114/22](https://www.zakon.hr/cms.htm?id=53896))

\(1\) Na cesti s kolnikom za promet vozila u oba smjera na kojem postoje
tri prometne trake, vozač se ne smije vozilom kretati prometnom trakom
koja se nalazi uz lijevi rub ceste u smjeru kretanja vozila.\
(2) Na cesti na kojoj su kolničke trake fizički odvojene jedna od druge,
na cesti s kolnikom za promet u oba smjera na kojem postoje najmanje
četiri obilježene prometne trake kao i na cesti s kolnikom za promet
vozila samo u jednom smjeru, vozač se ne smije vozilom kretati kolničkom
trakom namijenjenom za promet vozila iz suprotnog smjera, odnosno u
suprotnom ili zabranjenom smjeru.\
(3) Novčanom kaznom u iznosu od 260,00 eura kaznit će se za prekršaj
vozač koji se na cesti s kolnikom za promet u oba smjera, na kojem
postoje tri prometne trake, kreće prometnom trakom koja se nalazi uz
lijevi rub ceste u pravcu kretanja vozila.\
(4) Novčanom kaznom u iznosu od 260,00 do 660,00 eura kaznit će se za
prekršaj vozač koji se vozilom kreće suprotno odredbama stavka 2. ovoga
članka.

\(5\) Novčanom kaznom u iznosu od 1320,00 do 2650,00 eura ili kaznom
zatvora u trajanju do 60 dana kaznit će se za prekršaj vozač koji se
vozilom na autocesti, brzoj cesti i cesti namijenjenoj isključivo za
promet motornih vozila kreće kolničkom trakom namijenjenom za promet
vozila iz suprotnog smjera, odnosno u suprotnom ili zabranjenom smjeru.

\(6\) Vozaču koji je proglašen krivim za prekršaj iz stavka 4. ovoga
članka izreći će se zaštitna mjera zabrane upravljanja motornim vozilom
u trajanju od:

1\) najmanje tri mjeseca, ako je prekršaj počinjen drugi put,

2\) najmanje šest mjeseci, ako je prekršaj počinjen treći odnosno svaki
sljedeći put.

\(7\) Vozaču koji je proglašen krivim za prekršaj iz stavka 5. ovoga
članka izreći će se zaštitna mjera zabrane upravljanja motornim vozilom
u trajanju od:

1\) najmanje šest mjeseci, ako je prekršaj počinjen drugi put,

2\) najmanje 12 mjeseci, ako je prekršaj počinjen treći odnosno svaki
sljedeći put.

\(8\) Vozaču se u evidenciju upisuju dva negativna prekršajna boda ako
je pravomoćnom odlukom o prekršaju proglašen krivim za prekršaj iz
stavka 3. ovoga članka.

\(9\) Vozaču se u evidenciju upisuju četiri negativna prekršajna boda
ako je pravomoćnom odlukom o prekršaju proglašen krivim za prekršaj iz
stavka 4. ovoga članka.

\(10\) Vozaču se u evidenciju upisuje šest negativnih prekršajnih bodova
ako je pravomoćnom odlukom o prekršaju proglašen krivim za prekršaj iz
stavka 5. ovoga članka.

Članak 50. (NN [114/22](https://www.zakon.hr/cms.htm?id=53896))

\(1\) Vozač koji se namjerava kretati vozilom unatrag može to učiniti
samo na kratkom dijelu ceste i ako time ne ugrožava ili ne ometa druge
sudionike u prometu.\
(2) Za vrijeme kretanja unatrag na vozilu moraju biti uključeni svi
pokazivači smjera.\
(3) Kad se vozač kreće vozilom unatrag, dužan je kretati se onom stranom
kolnika kojom se do tada kretao vožnjom unaprijed.\
(4) Kad se vozač vozilom kreće unatrag, dužan je propustiti vozilo koje
dolazi iza njegovog vozila.\
(5) Novčanom kaznom u iznosu od 30,00 eura kaznit će se za prekršaj
vozač koji prilikom kretanja vozila unatrag postupi suprotno odredbama
ovoga članka.

#### 5. BRZINA

Članak 51. (NN [85/22](https://www.zakon.hr/cms.htm?id=53029),
[114/22](https://www.zakon.hr/cms.htm?id=53896))

\(1\) Vozač je dužan brzinu kretanja vozila prilagoditi osobinama i
stanju ceste, odnosno druge površine kojom se kreće te vidljivosti,
preglednosti, atmosferskim prilikama, stanju vozila i tereta, kao i
gustoći prometa tako da vozilo može pravodobno zaustaviti pred svakom
zaprekom koju, u konkretnim uvjetima, može predvidjeti, odnosno da može
pravodobno postupiti prema prometnom pravilu ili znaku.\
(2) Vozač ne smije bez opravdanih razloga voziti tako sporo da bitno
usporava prometni tok ili ugrožava druge sudionike u prometu. Kada se
iza vozila koje se kreće brzinom koja je manja od najveće dopuštene
brzine na cesti, ili dijelu ceste po kojoj se kreće, ili manja od brzine
prometnog toka vozila u prometu na tom dijelu ceste, nakupi kolona
vozila koja ga ne mogu sigurno preteći, vozilo se mora na prvom pogodnom
mjestu isključiti iz prometa i propustiti kolonu vozila iza sebe.\
(3) Kada je brzina kretanja vozila iz prethodnog stavka manja od
polovice najveće dozvoljene brzine na cesti ili dijelu ceste, vozač
takvog vozila mora uključiti sve pokazivače smjera, osim kada koristi
žuto rotacijsko svjetlo.\
(4) Brzina kretanja vozila na cesti uz normalne prometne uvjete ne smije
se ograničiti ispod 30 km na sat.\
(5) Novčanom kaznom u iznosu od 130,00 eura kaznit će se za prekršaj
vozač koji brzinu kretanja svog vozila ne prilagodi osobinama i stanju
ceste i drugim uvjetima ili ako postupi suprotno odredbama stavka 1. i
2. ovoga članka.\
(6) Novčanom kaznom u iznosu od 30,00 eura kaznit će se za prekršaj
vozač ako postupi suprotno odredbi stavka 3. ovoga članka.

Članak 52. (NN [114/22](https://www.zakon.hr/cms.htm?id=53896))

\(1\) Vozač ne smije mijenjati način upravljanja vozilom naglim
smanjenjem brzine kretanja vozila, osim u slučaju neposredne opasnosti.\
(2) Vozač koji namjerava znatnije smanjiti brzinu kretanja vozila ili ga
zaustaviti, dužan je to učiniti, osim u slučaju neposredne opasnosti, na
način kojim neće ugroziti ili u većoj mjeri ometati druge vozače koji se
kreću iza njega, a i te vozače o svojoj namjeri, uz obvezu iz članka 44.
ovoga Zakona, upozoriti i uključivanjem stop svjetla, svih pokazivača
smjera ili davanjem odgovarajućeg znaka rukom.\
(3) Vozač ne smije ni naglo povećavati brzinu, odnosno kretati iz
mjesta, osim u slučaju opasnosti, postižući pritom gornju granicu
dopuštenog broja okretaja motora ili na takav način da dolazi do
proklizavanja kotača ili upravljati mopedom ili motociklom na jednom
kotaču ili motornim triciklom, četverociklom ili lakim četverociklom na
dva kotača.\
(4) Novčanom kaznom u iznosu od 130,00 eura kaznit će se za prekršaj
vozač ako postupi suprotno odredbama ovoga članka.

Članak 53. (NN [70/19](https://www.zakon.hr/cms.htm?id=39889),
[114/22](https://www.zakon.hr/cms.htm?id=53896))

\(1\) Na cesti u naselju vozač se ne smije vozilom kretati brzinom većom
od 50 km na sat, odnosno brzinom većom od brzine dopuštene postavljenim
prometnim znakom za cijelo naselje ili njegov dio.\
(2) Iznimno od odredbe stavka 1. ovoga članka, na cesti u naselju čiji
prometno-tehnički i sigurnosni elementi to omogućuju (npr. pješački
podhodnici i nadhodnici, dodatne trake za lijevo, odnosno desno
skretanje, upravljanje na raskrižjima uređajima za davanje znakova
prometnim svjetlima i sl.) može se prometnim znakom dopustiti kretanje
vozilom i brzinom većom od 50 km na sat, a najviše do 80 km na sat.\
(3) Novčanom kaznom u iznosu od 1320,00 do 2650,00 eura ili kaznom
zatvora u trajanju do 60 dana kaznit će se za prekršaj vozač koji se
vozilom u naselju kreće brzinom koja je za više od 50 km na sat veća od
dopuštene ili prometnim znakom ograničene brzine.\
(4) Novčanom kaznom u iznosu od 390,00 do 920,00 eura kaznit će se za
prekršaj vozač koji se vozilom u naselju kreće brzinom koja je za više
od 30 do 50 km na sat veća od dopuštene ili prometnim znakom ograničene
brzine.\
(5) Novčanom kaznom u iznosu od 130,00 eura kaznit će se za prekršaj
vozač koji se vozilom u naselju kreće brzinom koja je za više od 20 do
30 km na sat veća od dopuštene ili prometnim znakom ograničene brzine.\
(6) Novčanom kaznom u iznosu od 60,00 eura kaznit će se za prekršaj
vozač koji se vozilom na cesti u naselju kreće brzinom koja je za više
od 10 do 20 km na sat veća od dopuštene ili prometnim znakom ograničene
brzine.\
(7) Novčanom kaznom u iznosu od 30,00 eura kaznit će se za prekršaj
vozač koji se vozilom na cesti u naselju kreće brzinom koja je do 10 km
na sat veća od dopuštene ili prometnim znakom ograničene brzine.

\(8\) Vozaču koji je proglašen krivim za prekršaj iz stavka 3. ovoga
članka izreći će se zaštitna mjera zabrane upravljanja motornim vozilom
u trajanju od:

1\) najmanje šest mjeseci, ako je prekršaj počinjen drugi put,

2\) najmanje 12 mjeseci, ako je prekršaj počinjen treći odnosno svaki
sljedeći put.

\(9\) Vozaču koji je proglašen krivim za prekršaj iz stavka 4. ovoga
članka izreći će se zaštitna mjera zabrane upravljanja motornim vozilom
u trajanju od:

1\) najmanje tri mjeseca, ako je prekršaj počinjen drugi put,

2\) najmanje šest mjeseci, ako je prekršaj počinjen treći odnosno svaki
sljedeći put.

\(10\) Vozaču motornog vozila se u evidenciju upisuje šest negativnih
prekršajnih bodova ako je pravomoćnom odlukom o prekršaju proglašen
krivim za prekršaj iz stavka 3. ovoga članka.

\(11\) Vozaču motornog vozila se u evidenciju upisuju tri negativna
prekršajna boda ako je pravomoćnom odlukom o prekršaju proglašen krivim
za prekršaj iz stavka 4. ovoga članka.

\(12\) Vozaču motornog vozila se u evidenciju upisuju dva negativna
prekršajna boda ako je pravomoćnom odlukom o prekršaju proglašen krivim
za prekršaj iz stavka 5. ovoga članka.

Članak 54. (NN [70/19](https://www.zakon.hr/cms.htm?id=39889),
[114/22](https://www.zakon.hr/cms.htm?id=53896))

\(1\) Na cesti izvan naselja vozač se ne smije vozilom kretati brzinom
većom od brzine dopuštene postavljenim prometnim znakom, a najviše:\
1) 130 km na sat na autocestama,\
2) 110 km na sat na cestama namijenjenim isključivo za promet motornih
vozila i brzoj cesti,\
3) 90 km na sat na ostalim cestama.\
(2) Novčanom kaznom u iznosu od 660,00 do 1990,00 eura kaznit će se za
prekršaj vozač koji se vozilom na cesti izvan naselja kreće brzinom koja
je za više od 50 km na sat veća od dopuštene ili prometnim znakom
ograničene brzine.\
(3) Novčanom kaznom u iznosu od 260,00 eura kaznit će se za prekršaj
vozač koji se vozilom na cesti izvan naselja kreće brzinom koja je za
više od 30 do 50 km na sat veća od dopuštene ili prometnim znakom
ograničene brzine.\
(4) Novčanom kaznom u iznosu od 60,00 eura kaznit će se za prekršaj
vozač koji se vozilom na cesti izvan naselja kreće brzinom koja je za
više od 10 do 30 km na sat veća od dopuštene ili prometnim znakom
ograničene brzine.

\(5\) Vozaču koji je proglašen krivim za prekršaj iz stavka 2. ovoga
članka izreći će se zaštitna mjera zabrane upravljanja motornim vozilom
u trajanju od:

1\) najmanje tri mjeseca, ako je prekršaj počinjen drugi put,

2\) najmanje šest mjeseci, ako je prekršaj počinjen treći odnosno svaki
sljedeći put.

\(6\) Vozaču motornog vozila se u evidenciju upisuju tri negativna
prekršajna boda ako je pravomoćnom odlukom o prekršaju proglašen krivim
za prekršaj iz stavka 2. ovoga članka.

Članak 55. (NN [114/22](https://www.zakon.hr/cms.htm?id=53896))

\(1\) Iznimno od odredbi članka 54. ovoga Zakona, brzina kretanja
pojedinih vozila na cestama namijenjenim isključivo za promet motornih
vozila i brzoj cesti te na ostalim cestama dodatno se ograničava na:\
1) 80 km/h za autobuse, za motorna vozila najveće dopuštene mase veće od
3,5 tone i sva motorna vozila ako vuku priključno vozilo bez kočnica,\
2) 80 km/h za autobuse kojima se organizirano prevoze djeca,\
3) 70 km/h za zglobne autobuse bez mjesta za stajanje,\
4) 50 km/h za sva motorna vozila i motorna vozila s priključnim vozilom
u kojima se u tovarnom prostoru prevoze osobe te za autobuse s mjestima
za stajanje,\
5) 40 km/h za vozilo koje vuče drugo neispravno vozilo i za traktore,\
6) 20 km/h za turistički vlak.\
(2) Iznimno od odredbe članka 54. ovoga Zakona, brzina kretanja
pojedinih vozila na autocestama dodatno se ograničava na:\
1) 100 km/h za autobuse, osim za autobuse kojima se organizirano prevoze
djeca,\
2) 90 km/h za motorna vozila najveće dopuštene mase veće od 3,5 tone i
sva motorna vozila ako vuku priključno vozilo bez kočnica.\
(3) Kad upravljaju vozilima iz stavka 1. i 2. ovoga članka, vozači su se
dužni držati brzina propisanih u stavku 1. i 2. i na cesti na kojoj je
ovim Zakonom ili postavljenim prometnim znakom dopuštena veća brzina.\
(4) Novčanom kaznom u iznosu od 60,00 eura kaznit će se za prekršaj
vozač koji za više od 10 km na sat prekorači brzinu limita vozila bez
obzira na dopuštenu ili prometnim znakom ograničenu brzinu.\
(5) Novčanom kaznom u iznosu od 30,00 eura kaznit će se za prekršaj
vozač koji do 10 km na sat prekorači brzinu limita vozila bez obzira na
dopuštenu ili prometnim znakom ograničenu brzinu.

#### 6. SKRETANJE

Članak 56. (NN [114/22](https://www.zakon.hr/cms.htm?id=53896))

\(1\) Vozač vozila koje skreće udesno dužan je skretanje obaviti krećući
se krajnjom prometnom trakom koja se prostire uz desni rub kolnika, osim
ako prometnim znakom na cesti nije drukčije određeno.\
(2) Vozač vozila koje skreće ulijevo dužan je skretanje obaviti krećući
se krajnjom lijevom prometnom trakom koja se prostire uz središnju crtu
i uz zamišljeni ili obilježeni luk koji spaja dvije središnje crte
bočnih kolnika, odnosno prometnom trakom koja se prostire uz lijevi rub
ceste s jednosmjernim prometom, osim ako prometnim znakom na cesti nije
drukčije određeno.\
(3) Novčanom kaznom u iznosu od 30,00 eura kaznit će se za prekršaj
vozač ako postupi suprotno odredbama ovoga članka.

#### 7. PROPUŠTANJE VOZILA I PREDNOST PROLASKA

Članak 57. (NN [70/19](https://www.zakon.hr/cms.htm?id=39889),
[85/22](https://www.zakon.hr/cms.htm?id=53029),
[114/22](https://www.zakon.hr/cms.htm?id=53896))

\(1\) Na raskrižju cesta iste važnosti ili u susretu s drugim vozilom
vozač je dužan propustiti vozilo koje nailazi s njegove desne strane.\
(2) Vozač vozila koje skreće ulijevo dužan je propustiti vozilo koje,
dolazeći iz suprotnog smjera, zadržava smjer svojeg kretanja ili skreće
udesno, osim ako postavljenim prometnim znakom nije drukčije određeno.\
(3) Iznimno od odredaba stavka 1. i 2. ovoga članka, na raskrižju ili
pri susretu s vozilom koje se kreće po tračnicama vozač je dužan
propustiti takvo vozilo bez obzira s koje strane dolazi, osim ako
postavljenim prometnim znakom nije drukčije određeno.\
(4) Vozač koji ulazi vozilom na cestu koja je prometnim znakom označena
kao cesta s prednošću prolaska dužan je propustiti sva vozila koja se
kreću tom cestom.\
(5) Vozač je dužan propustiti sva vozila koja se kreću cestom na koju
ulazi i kad ta cesta nije prometnim znakom označena kao cesta s
prednošću prolaska, ako vozilom ulazi sa ceste bez suvremenoga kolničkog
zastora na cestu sa suvremenim kolničkim zastorom.\
(6) Vozač koji pri skretanju presijeca biciklističku stazu ili traku
koja se pruža uzduž kolnika kojim se kreće, dužan je propustiti bicikle
i osobna prijevozna sredstva koji se kreću po biciklističkoj stazi ili
traci u istom ili suprotnom smjeru.\
(7) Novčanom kaznom u iznosu od 390,00 do 920,00 eura kaznit će se za
prekršaj vozač ako postupi suprotno odredbama ovoga članka.

\(8\) Vozaču koji je proglašen krivim za prekršaj iz stavka 7. ovoga
članka izreći će se zaštitna mjera zabrane upravljanja motornim vozilom
u trajanju od:

1\) najmanje tri mjeseca, ako je prekršaj počinjen drugi put,

2\) najmanje šest mjeseci, ako je prekršaj počinjen treći odnosno svaki
sljedeći put.

\(9\) Vozaču motornog vozila se u evidenciju upisuju tri negativna
prekršajna boda ako je pravomoćnom odlukom o prekršaju proglašen krivim
za prekršaj iz stavka 7. ovoga članka.

#### 8. PROMET NA RASKRIŽJU

Članak 58. (NN [114/22](https://www.zakon.hr/cms.htm?id=53896))

\(1\) Vozač koji se približava raskrižju mora voziti s povećanim oprezom
koji odgovara prometnim uvjetima na raskrižju.\
(2) Vozač je dužan na dovoljnoj udaljenosti pred raskrižjem vozilom
zauzeti položaj na onoj prometnoj traci kojom mora proći kroz
raskrižje.\
(3) Novčanom kaznom u iznosu od 90,00 eura kaznit će se za prekršaj
vozač koji postupi suprotno odredbi stavka 2. ovoga članka.

Članak 59. (NN [70/19](https://www.zakon.hr/cms.htm?id=39889),
[114/22](https://www.zakon.hr/cms.htm?id=53896))

\(1\) Na raskrižju i na drugom mjestu na kojem se upravlja prometom
uređajima za davanje znakova prometnim svjetlima (semaforima ili drugim
uređajima), prometna svjetla za sudionike u prometu znače:\
1) crveno svjetlo -- zabranu prolaska,\
2) zeleno svjetlo -- slobodan prolazak,\
3) žuto svjetlo -- upaljeno samostalno, znači da vozilo ne smije prijeći
crtu zaustavljanja niti smije ući u raskrižje, ako se u trenutku kad se
žuto svjetlo pojavi, nalazi na takvoj udaljenosti od prometnog svjetla
da se može na siguran način zaustaviti.\
(2) Žuto svjetlo upaljeno istodobno s crvenim svjetlom označava skoru
promjenu svjetla i pojavu zelenog svjetla, ali ne mijenja zabranu
prolaska koja je dana crvenim svjetlom.\
(3) Žuto treptavo svjetlo obvezuje sve sudionike u prometu da se kreću
uz povećani oprez.\
(4) Zeleno treptavo svjetlo služi za upozorenje sudionika u prometu na
skori prestanak slobodnog prolaska i na pojavu žutog, odnosno crvenog
svjetla.\
(5) Novčanom kaznom u iznosu od 390,00 do 920,00 eura kaznit će se za
prekršaj vozač koji, na mjestu na kojem se promet upravlja uređajem za
davanje znakova prometnim svjetlima, ne zaustavi svoje vozilo na znak
crvenog svjetla.

\(6\) Novčanom kaznom u iznosu od 1320,00 do 2650,00 eura ili kaznom
zatvora u trajanju do 60 dana kaznit će se za prekršaj vozač koji na
mjestu na kojem se prometom upravlja semaforima ne zaustavi svoje vozilo
na znak crvenog svjetla bez smanjenja brzine kretanja vozila ili
povećava brzinu kretanja vozila ili se ne zaustavi vozilom na dva ili
više znakova crvenog svjetla.

\(7\) Vozaču koji je proglašen krivim za prekršaj iz stavka 5. ovoga
članka izreći će se zaštitna mjera zabrane upravljanja motornim vozilom
u trajanju od:

1\) najmanje tri mjeseca, ako je prekršaj počinjen drugi put,

2\) najmanje šest mjeseci, ako je prekršaj počinjen treći odnosno svaki
sljedeći put.

\(8\) Vozaču koji je proglašen krivim za prekršaj iz stavka 6. ovoga
članka izreći će se zaštitna mjera zabrane upravljanja motornim vozilom
u trajanju od:

1\) najmanje šest mjeseci, ako je prekršaj počinjen drugi put,

2\) najmanje 12 mjeseci, ako je prekršaj počinjen treći odnosno svaki
sljedeći put.

\(9\) Vozaču motornog vozila se u evidenciju upisuju tri negativna
prekršajna boda ako je pravomoćnom odlukom o prekršaju proglašen krivim
za prekršaj iz stavka 5. ovoga članka.

\(10\) Vozaču motornog vozila se u evidenciju upisuje šest negativnih
prekršajnih bodova ako je pravomoćnom odlukom o prekršaju proglašen
krivim za prekršaj iz stavka 6. ovoga članka.

Članak 60. (NN [114/22](https://www.zakon.hr/cms.htm?id=53896))

\(1\) Ako je uređaju za davanje znakova prometnim svjetlima za
upravljanje prometom na raskrižju dodano jedno dopunsko prometno svjetlo
ili više dopunskih prometnih svjetala u obliku zelene svjetleće
strelice, za vrijeme dok je takvo svjetlo upaljeno, vozač može vozilom
proći i krenuti u smjeru označenom zelenom svjetlećom strelicom i za
vrijeme dok je upaljeno crveno ili žuto svjetlo, pri čemu mora
propustiti vozila koja se kreću po cesti na koju ulazi i pješake koji
prelaze preko kolnika.\
(2) Ako zeleno svjetlo na uređaju za davanje znakova prometnim svjetlima
ima oblik strelice, vozač se vozilom smije kretati samo u smjeru koji
pokazuje ta strelica.\
(3) Novčanom kaznom u iznosu od 60,00 eura kaznit će se za prekršaj
vozač ako postupi suprotno odredbama ovoga članka.

Članak 61. (NN [114/22](https://www.zakon.hr/cms.htm?id=53896))

\(1\) Vozač koji je vozilom ušao u raskrižje na kojem se upravlja
prometom uređajima za davanje znakova prometnim svjetlima, može
napustiti raskrižje ne čekajući da prometnim svjetlom promet bude
dopušten (otvoren) u smjeru kojim namjerava produžiti kretanje, uz uvjet
da propusti sve sudionike u prometu koji se kreću smjerom u kojem je
promet dopušten.\
(2) Novčanom kaznom u iznosu od 30,00 eura kaznit će se za prekršaj
vozač ako postupi suprotno stavku 1. ovoga članka.

Članak 62. (NN [114/22](https://www.zakon.hr/cms.htm?id=53896))

\(1\) Vozač ne smije vozilom ući u raskrižje ako je gustoća prometa
takva da se očito mora zaustaviti u raskrižju ili na obilježenom
pješačkom prijelazu i na taj način ometati ili onemogućiti promet vozila
koja dolaze s bočnih kolnika ili promet pješaka.\
(2) Novčanom kaznom u iznosu od 130,00 eura kaznit će se za prekršaj
vozač ako postupi suprotno stavku 1. ovoga članka.

#### 9. MIMOILAŽENJE

Članak 63. (NN [114/22](https://www.zakon.hr/cms.htm?id=53896))

\(1\) Pri mimoilaženju vozač je dužan sa svoje lijeve strane ostaviti
dovoljan razmak između svojeg vozila i vozila s kojim se mimoilazi, a
prema potrebi i svoje vozilo pomaknuti desnom rubu kolnika.\
(2) Ako zbog neke zapreke na cesti ili zbog drugih sudionika u prometu
vozač ne može postupiti prema odredbi stavka 1. ovoga članka, dužan je
usporiti kretanje svojeg vozila i, prema potrebi, zaustaviti ga da bi
propustio vozilo iz suprotnog smjera.\
(3) Kad na raskrižju vozila dolaze iz suprotnih smjerova i skreću
ulijevo, vozač mimoilazi vozilo iz suprotnog smjera na taj način što ga
prolazi sa svoje desne strane.\
(4) Ako je zbog nedovoljne širine ceste ili zbog neke zapreke na cesti
mimoilaženje onemogućeno, vozač kojem je to, s obzirom na osobine ceste
i okolnosti prometa, lakše i sigurnije izvesti, dužan je prvi se
zaustaviti i, prema potrebi, kretanjem unatrag ili na drugi način
pomaknuti svoje vozilo i zauzeti na cesti položaj kojim se omogućuje
mimoilaženje.\
(5) Novčanom kaznom u iznosu od 30,00 eura kaznit će se za prekršaj
vozač koji obavlja mimoilaženje suprotno odredbama ovoga članka.

Članak 64. (NN [114/22](https://www.zakon.hr/cms.htm?id=53896))

\(1\) Na dijelu ceste s velikim uzdužnim nagibom (planinski i dr.) na
kojem se vozila ne mogu mimoići ili je to veoma otežano, vozač vozila
koje se kreće niz nagib dužan je zaustaviti svoje vozilo na prikladnom
mjestu ako primijeti da mu drugo vozilo ide ususret uz nagib.\
(2) Iznimno, od odredbe stavka 1. ovoga članka, na cesti iz toga stavka,
vozač koji se kreće uz nagib dužan je zaustaviti svoje vozilo ako ispred
sebe ima prikladno mjesto za zaustavljanje koje omogućuje sigurno
mimoilaženje i ako bi, u slučaju da tako ne postupi, mimoilaženje
zahtijevalo kretanje unatrag jednog od vozila.\
(3) Novčanom kaznom u iznosu od 30,00 eura kaznit će se za prekršaj
vozač koji postupi suprotno odredbama ovoga članka.

Članak 65. (NN [114/22](https://www.zakon.hr/cms.htm?id=53896))

\(1\) Na cesti iz članka 64. stavka 1. ovoga Zakona, kad se jedno od
vozila koja se mimoilaze mora kretati unatrag, kretat će se unatrag:
svako vozilo koje se susrelo s vozilom koje vuče priključno vozilo,
teretni automobil koji se susretne s autobusom, vozilo koje se susrelo s
vozilom više kategorije, a ako se mimoilaze vozila iste kategorije --
vozilo koje se kreće niz nagib, osim ako je, s obzirom na uvjete i
položaj vozila na cesti, lakše i sigurnije da to učini vozač vozila koje
se kreće uz nagib.\
(2) Novčanom kaznom u iznosu od 30,00 eura kaznit će se za prekršaj
vozač ako postupi suprotno stavku 1. ovoga članka.

#### 10. PRETJECANJE I OBILAŽENJE

Članak 66. (NN [114/22](https://www.zakon.hr/cms.htm?id=53896))

\(1\) Pretjecati i obilaziti vozač smije samo ako time ne ometa normalno
kretanje vozila koja dolaze iz suprotnog smjera i ako na cesti ima
dovoljno prostora za sigurno izvođenje tih radnji.\
(2) Vozač ne smije pretjecati i obilaziti kad time, s obzirom na
karakteristike ceste i postojeće okolnosti na cesti i u prometu ili s
obzirom na tehnička svojstva vozila kojim upravlja, ugrožava druge
sudionike u prometu.\
(3) Novčanom kaznom u iznosu od 130,00 eura kaznit će se za prekršaj
vozač koji obavlja pretjecanje ili obilaženje kad, s obzirom na
karakteristike ceste i postojeće okolnosti na cesti i u prometu ili na
tehnička svojstva vozila, ugrožava druge sudionike u prometu.

Članak 67. (NN [70/19](https://www.zakon.hr/cms.htm?id=39889),
[114/22](https://www.zakon.hr/cms.htm?id=53896))

\(1\) Pretjecanje i obilaženje obavlja se s lijeve strane.\
(2) Pretjecati se mora s desne strane ako je vozilo na kolniku zauzelo
takav položaj i njegov vozač daje takav znak da se sa sigurnošću može
zaključiti da to vozilo skreće ulijevo.\
(3) Vozilo koje se kreće po tračnicama postavljenim na sredini kolnika
ili vozilo koje se prema ovom Zakonu ne smije kretati uz desni rub
kolnika, osim ako prometnim znakom nije drukčije određeno, ne smije se
pretjecati s lijeve strane. To se vozilo može pretjecati s desne strane
ako između njega i desnog ruba kolnika postoji prometna traka.\
(4) Novčanom kaznom u iznosu od 90,00 eura kaznit će se za prekršaj
vozač koji postupi suprotno odredbama stavka 1. i 3. ovoga članka.\
(5) Novčanom kaznom u iznosu od 390,00 eura kaznit će se za prekršaj
vozač ako postupi suprotno odredbi stavka 2. ovoga članka.

\(6\) Vozaču koji je proglašen krivim za prekršaj iz stavka 5. ovoga
članka izreći će se zaštitna mjera zabrane upravljanja motornim vozilom
u trajanju od:

1\) najmanje tri mjeseca, ako je prekršaj počinjen drugi put,

2\) najmanje šest mjeseci, ako je prekršaj počinjen treći odnosno svaki
sljedeći put.

\(7\) Vozaču motornog vozila se u evidenciju upisuju dva negativna
prekršajna boda ako je pravomoćnom odlukom o prekršaju proglašen krivim
za prekršaj iz stavka 5. ovoga članka.

Članak 68. (NN [114/22](https://www.zakon.hr/cms.htm?id=53896))

\(1\) Ako se na sredini kolnika nalazi pješački otok, ili obilježeni ili
na drugi način označeni prostor za parkiranje vozila, ili neka druga
površina koja nije namijenjena za promet vozila, ili neki objekt ili
uređaj, vozila ih moraju obilaziti s desne strane.\
(2) Ako se površine, objekti ili uređaji iz stavka 1. ovoga članka
nalaze na sredini ceste s jednosmjernim prometom, a postavljenim
prometnim znakom nije drukčije određeno, oni se mogu obilaziti s obiju
strana.\
(3) Novčanom kaznom u iznosu od 30,00 eura kaznit će se za prekršaj
vozač ako postupi suprotno odredbama ovoga članka.

Članak 69. (NN [114/22](https://www.zakon.hr/cms.htm?id=53896))

\(1\) Vozač kojem je dan znak za pretjecanje s njegove lijeve strane
dužan je pomaknuti svoje vozilo k desnom rubu kolnika.\
(2) Vozač ne smije povećavati brzinu kretanja svojeg vozila dok ga drugo
vozilo pretječe.\
(3) Ako zbog nedovoljne širine kolnika ili njegova stanja nije moguće
pretjecati bez ugrožavanja sigurnosti prometa, vozač vozila koje se
kreće sporije nego vozila koja se kreću neposredno iza njega dužan je
pomaknuti svoje vozilo što više udesno, a ako to nije dovoljno čim mu to
bude moguće, zaustaviti svoje vozilo na prikladnom mjestu da bi
propustio brža vozila.\
(4) Novčanom kaznom u iznosu od 60,00 eura kaznit će se za prekršaj
vozač ako postupi suprotno odredbama ovoga članka.

Članak 70. (NN [70/19](https://www.zakon.hr/cms.htm?id=39889),
[114/22](https://www.zakon.hr/cms.htm?id=53896))

\(1\) Vozač ne smije vozilom početi pretjecati ili obilaziti:\
1) kolonu vozila,\
2) ako je vozač koji se kreće iza njega počeo pretjecati,\
3) ako je vozač koji je ispred njega na istoj prometnoj traci dao znak
da namjerava preteći ili obići vozilo koje je ispred njegova vozila, ili
obići drugu zapreku na cesti,\
4) ako prometna traka kojom namjerava pretjecati nije slobodna na
dovoljnoj udaljenosti tako da bi, vodeći računa o razlici između brzine
kretanja svojeg vozila za vrijeme pretjecanja i brzine kretanja vozila
drugih sudionika u prometu koje namjerava preteći, pretjecanjem ugrozio
sigurnost prometa ili omeo promet iz suprotnog smjera,\
5) ako nakon pretjecanja ili obilaženja ne bi ponovno mogao zauzeti
položaj na prometnoj traci kojom se kretao prije pretjecanja ili
obilaženja i to bez ometanja ili ugrožavanja ostalih sudionika u
prometu, osim kad se za pretjecanje ili obilaženje koristi prometnom
trakom koja je zabranjena za promet vozila iz suprotnog smjera,\
6) prometnom trakom koja je namijenjena zaustavljanju vozila u nuždi.\
(2) Vozač koji pretječe ili obilazi dužan je svoje vozilo držati na
potrebnoj udaljenosti od vozila koje pretječe ili obilazi, tako da ga ne
ometa niti ugrožava u prometu.\
(3) Novčanom kaznom u iznosu od 390,00 eura kaznit će se za prekršaj
vozač koji otpočne ili obavi pretjecanje ili obilaženje suprotno
odredbama stavka 1. ovoga članka.\
(4) Novčanom kaznom u iznosu od 30,00 eura kaznit će se za prekršaj
vozač koji pri pretjecanju ili obilaženju ne drži svoje vozilo na
potrebnoj udaljenosti od vozila koje pretječe ili obilazi.

\(5\) Vozaču koji je proglašen krivim za prekršaj iz stavka 3. ovoga
članka izreći će se zaštitna mjera zabrane upravljanja motornim vozilom
u trajanju od:

1\) najmanje tri mjeseca, ako je prekršaj počinjen drugi put,

2\) najmanje šest mjeseci, ako je prekršaj počinjen treći odnosno svaki
sljedeći put.

\(6\) Vozaču motornog vozila se u evidenciju upisuju dva negativna
prekršajna boda ako je pravomoćnom odlukom o prekršaju proglašen krivim
za prekršaj iz stavka 3. ovoga članka.

Članak 71. (NN [114/22](https://www.zakon.hr/cms.htm?id=53896))

\(1\) Nakon pretjecanja ili obilaženja vozač je dužan, čim to bude
moguće učiniti bez ometanja ili ugrožavanja ostalih sudionika u prometu,
vozilom ponovno zauzeti položaj na prometnoj traci kojom se kretao prije
pretjecanja, odnosno obilaženja.\
(2) Novčanom kaznom u iznosu od 60,00 eura kaznit će se za prekršaj
vozač ako postupi suprotno odredbi ovoga članka.

Članak 72. (NN [70/19](https://www.zakon.hr/cms.htm?id=39889),
[114/22](https://www.zakon.hr/cms.htm?id=53896))

\(1\) Na kolniku na kojem se promet odvija u dva smjera, a koji ima po
jednu prometnu traku namijenjenu za promet vozila u jednom smjeru, vozač
ne smije vozilom pretjecati drugo vozilo u tunelu, na mostu, ispred vrha
prijevoja ceste ili u zavoju kad je preglednost ceste nedovoljna.\
(2) Novčanom kaznom u iznosu od 390,00 eura kaznit će se za prekršaj
vozač ako postupi suprotno stavku 1. ovoga članka.

\(3\) Vozaču koji je proglašen krivim za prekršaj iz stavka 2. ovoga
članka izreći će se zaštitna mjera zabrane upravljanja motornim vozilom
u trajanju od:

1\) najmanje tri mjeseca, ako je prekršaj počinjen drugi put,

2\) najmanje šest mjeseci, ako je prekršaj počinjen treći odnosno svaki
sljedeći put.

\(4\) Vozaču motornog vozila se u evidenciju upisuju dva negativna
prekršajna boda ako je pravomoćnom odlukom o prekršaju proglašen krivim
za prekršaj iz stavka 2. ovoga članka.

Članak 73. (NN [114/22](https://www.zakon.hr/cms.htm?id=53896))

\(1\) Vozač ne smije pretjecati drugo vozilo, osim bicikla, mopeda i
motocikla bez bočne prikolice, neposredno ispred raskrižja ili na
raskrižju koje nije s kružnim tokom prometa, ili neposredno ispred
prijelaza ceste preko željezničke ili tramvajske pruge u istoj razini
bez branika ili polubranika i na tom prijelazu.\
(2) Neposredno ispred raskrižja i na raskrižju vozač smije pretjecati:
vozilo koje skreće ulijevo, a pretječe se s desne strane (članak 67.
stavak 2.), vozilo koje skreće udesno, ali tako da pritom svojim vozilom
ne prelazi na dio kolnika namijenjen za promet vozila iz suprotnog
smjera, vozilo koje se kreće cestom koja je prometnim znakom označena
kao cesta s prednošću prolaska, kad se prometom na raskrižju upravlja
prometnim svjetlima ili znacima koje daje ovlaštena osoba.\
(3) Novčanom kaznom u iznosu od 30,00 eura kaznit će se za prekršaj
vozač ako postupi suprotno odredbama ovoga članka.

Članak 74. (NN [70/19](https://www.zakon.hr/cms.htm?id=39889),
[114/22](https://www.zakon.hr/cms.htm?id=53896))

\(1\) Vozač ne smije pretjecati drugo vozilo koje se približava
obilježenome pješačkom prijelazu, ili koje prelazi pješački prijelaz i
obilaziti vozilo koje je stalo radi propuštanja pješaka na tom
prijelazu.\
(2) Novčanom kaznom u iznosu od 390,00 do 920,00 eura kaznit će se za
prekršaj vozač ako postupi suprotno odredbi ovoga članka.

\(3\) Vozaču koji je proglašen krivim za prekršaj iz stavka 2. ovoga
članka izreći će se zaštitna mjera zabrane upravljanja motornim vozilom
u trajanju od:

1\) najmanje tri mjeseca, ako je prekršaj počinjen drugi put,

2\) najmanje šest mjeseci, ako je prekršaj počinjen treći odnosno svaki
sljedeći put.

\(4\) Vozaču motornog vozila se u evidenciju upisuju tri negativna
prekršajna boda ako je pravomoćnom odlukom o prekršaju proglašen krivim
za prekršaj iz stavka 2. ovoga članka.

Članak 75. (NN [114/22](https://www.zakon.hr/cms.htm?id=53896))

\(1\) Na cesti na kojoj postoje najmanje dvije prometne trake
namijenjene za promet vozila u istom smjeru i na kojima su kolone
vozila, vozač ne smije vozilom prelaziti iz trake u traku (slalom).
Vozač može napustiti traku na kojoj se nalazi samo radi skretanja
ulijevo ili udesno ili radi zaustavljanja, odnosno parkiranja vozila.\
(2) Na cestama i uz uvjet iz stavka 1. ovoga članka, brže kretanje
vozila na jednoj traci od kretanja na drugoj traci ne smatra se
pretjecanjem, osim u slučaju iz članka 74. ovoga Zakona.\
(3) Ne smatra se pretjecanjem ni prolaženje s desne strane vozila koje
se prema odredbi članka 48. stavka 1. točke 1. ovoga Zakona ne kreće
prometnom trakom uz desni rub kolnika, osim u slučaju iz članka 74.
ovoga Zakona.\
(4) Novčanom kaznom u iznosu od 130,00 eura kaznit će se za prekršaj
vozač ako postupi suprotno odredbi stavka 1. ovoga članka.

#### 11. ZVUČNI I SVJETLOSNI ZNACI UPOZORENJA

Članak 76. (NN [114/22](https://www.zakon.hr/cms.htm?id=53896))

\(1\) Vozač je dužan upotrijebiti zvučni znak upozorenja kad god to
zahtijevaju razlozi sigurnosti prometa, a osobito:\
1) na cesti izvan naselja radi upozorenja drugog sudionika u prometu da
ga želi preteći ili obići, ukoliko bi postojala opasnost od prometne
nesreće, kad taj znak ne bi bio dan,\
2) ako se pokraj kolnika nalaze djeca koja ne obraćaju pažnju na
kretanje vozila,\
3) na cesti izvan naselja, prije ulaska u nepregledan i uzak zavoj ili
prije dolaska na prijevoj, na kojima je teško mimoići se.\
(2) Vozač je dužan zvučni znak upozorenja svesti na nužnu mjeru.\
(3) Novčanom kaznom u iznosu od 30,00 eura kaznit će se za prekršaj
vozač ako postupi suprotno odredbama ovoga članka.

Članak 77.

\(1\) Od prvog sumraka do potpunog svanuća (noću) u slučajevima iz
članka 76. stavka 1. ovoga Zakona, vozač u pravilu, umjesto zvučnog
znaka upozorenja upotrebljava svjetlosni znak upozorenja. Taj znak može
upotrijebiti i u naselju prije pretjecanja drugog vozila.\
(2) Svjetlosni znak upozorenja vozač može upotrijebiti i danju ako takav
način upozorenja drugim sudionicima u prometu više odgovara zbog uvjeta
na cesti.\
(3) Svjetlosni znak upozorenja daje se kratkim uzastopnim paljenjem
dugih svjetala, ili uzastopnim paljenjem kratkih svjetala za
osvjetljavanje ceste, ili naizmjeničnim paljenjem, u kratkim razmacima,
dugih i kratkih svjetala, vodeći računa da se time ne zasljepljuju
vozači koji dolaze iz suprotnog smjera.

#### 12. ZAUSTAVLJANJE I PARKIRANJE

Članak 78. (NN [114/22](https://www.zakon.hr/cms.htm?id=53896))

\(1\) Vozač ne smije zaustaviti ili parkirati vozilo na mjestu na kojem
bi ono ugrožavalo sigurnost drugih sudionika u prometu ili predstavljalo
smetnju za normalan tok prometa ili kretanje pješaka.\
(2) Na cesti, na mjestu, odnosno na prostoru namijenjenom za
zaustavljanje i parkiranje vozila te na posebno uređenoj prometnoj
površini namijenjenoj za kretanje pješaka, ne smiju se ostavljati vozila
koja se ne upotrebljavaju u prometu zbog dotrajalosti (neregistrirana i
sl.) ili priključna vozila koja se u prometu koriste samo povremeno
(lake i kamp-prikolice i sl.), a ni drugi predmeti kojima se ometa tok
prometa ili ugrožava okoliš.\
(3) Novčanom kaznom u iznosu od 30,00 eura kaznit će se za prekršaj
vozač ili druga osoba ako postupi suprotno odredbama ovoga članka.

Članak 79. (NN [114/22](https://www.zakon.hr/cms.htm?id=53896))

\(1\) U slučaju zaustavljanja ili parkiranja na javnoj cesti izvan
naselja vozač je dužan uvijek kad za to postoji mogućnost, zaustaviti
ili parkirati vozilo izvan kolnika.\
(2) Vozač koji je zbog neispravnosti na vozilu, prometne nesreće ili
drugoga opravdanog razloga prisiljen vozilo zaustaviti na kolniku dužan
je za vrijeme kretanja izvan vozila označiti se reflektirajućim
prslukom, poduzeti sve mjere da zaustavljeno vozilo ne dovede u opasnost
druga vozila te vozilo odmah ukloniti s kolnika.\
(3) Ako je vozač zbog neispravnosti na vozilu, prometne nesreće ili iz
drugoga opravdanog razloga prisiljen vozilo zaustaviti na tračnicama,
dužan ga je s tračnica odmah ukloniti, a ako to nije moguće, odmah
poduzeti potrebne mjere da osobe koje upravljaju vozilima koja se kreću
po tračnicama na vrijeme budu upozorene na opasnost.\
(4) Novčanom kaznom u iznosu od 30,00 eura kaznit će se za prekršaj
vozač ako postupi suprotno odredbama ovoga članka.

Članak 80. (NN [114/22](https://www.zakon.hr/cms.htm?id=53896))

\(1\) Vozač koji zaustavlja ili parkira vozilo na cesti dužan je
zaustaviti ga, odnosno parkirati neposredno uz desni rub kolnika, a na
cesti na kojoj se promet odvija samo u jednom smjeru može ga zaustaviti
ili parkirati uz desni ili lijevi rub kolnika.\
(2) Ako se uz desni rub kolnika nalaze tramvajske ili druge tračnice,
vozač može zaustaviti ili parkirati vozilo uz lijevi rub kolnika.\
(3) Vozač može zaustaviti ili parkirati vozilo na mjestima koja se
nalaze na sredini kolnika samo ako su ta mjesta obilježena odgovarajućim
prometnim znakom ili oznakom na kolniku kao mjesta za parkiranje
vozila.\
(4) Novčanom kaznom u iznosu od 30,00 eura kaznit će se za prekršaj
vozač ako postupi suprotno odredbama ovoga članka.

Članak 81. (NN [114/22](https://www.zakon.hr/cms.htm?id=53896))

\(1\) Prije započinjanja vožnje, vozač je dužan zatvoriti i učvrstiti
sve pokretne dijelove nadogradnje vozila kao i vrata na kabini vozila te
utvrditi je li priključno vozilo propisno priključeno za vučno vozilo.\
(2) Na zaustavljenom ili parkiranom vozilu ne smiju se otvarati vrata
niti utovarivati ili istovarivati predmeti, ako se time ometa kretanje
drugih sudionika u prometu ili ako se ugrožava sigurnost prometa.\
(3) Novčanom kaznom u iznosu od 60,00 eura kaznit će se za prekršaj
osoba ako postupi suprotno odredbama ovoga članka.

Članak 82. (NN [85/22](https://www.zakon.hr/cms.htm?id=53029),
[114/22](https://www.zakon.hr/cms.htm?id=53896))

\(1\) Vozač ne smije zaustaviti ili parkirati vozilo:\
1) na obilježenome pješačkom prijelazu i na udaljenosti manjoj od 5 m od
tog prijelaza i na prijelazu biciklističke staze preko kolnika,\
2) na prijelazu ceste preko željezničke ili tramvajske pruge u istoj
razini,\
3) na željezničkim ili tramvajskim prugama i u blizini tih pruga ako se
time sprječava promet vozila koja se kreću po tračnicama,\
4) na raskrižju i na udaljenosti manjoj od 5 m od najbližeg ruba
poprečnog kolnika,\
5) u tunelima, na mostovima, u podvožnjacima i na nadvožnjacima te na
udaljenosti manjoj od 15 metara od mosta, tunela, podvožnjaka i
nadvožnjaka,\
6) na dijelu ceste u blizini vrha prijevoja i u zavoju gdje je
preglednost ceste nedovoljna i gdje se vozila ne bi mogla obići bez
opasnosti,\
7) na mjestu na kojem bi vozilo zaklanjalo postavljeni prometni znak ili
uređaj za davanje znakova prometnim svjetlima,\
8) na biciklističkoj stazi, odnosno traci,\
9) na dijelu kolnika koji je kao stajalište za vozila javnog prijevoza
putnika obilježen oznakama na kolniku ili prometnim znakom,\
10) na nogostupu i pješačkoj zoni,\
11) ispred kolnoga ulaza u zgradu, sklonište, dvorište ili garažu, iznad
priključka na vodovodnu mrežu i ulaza u kanalizaciju ili drugu komunalnu
mrežu te na mjestima rezerviranim za vozila opskrbe ili na mjestima
namijenjenim i obilježenim kao mjesta za odlaganje kućnog otpada, ispred
i na vatrogasnim i drugim komunalnim i javnim prolazima i prilazima te
na punionicama za vozila na električni pogon, osim za vrijeme punjenja
vozila električnom energijom,\
12) na dijelu ceste gdje bi širina slobodnog prolaza od zaustavljenoga
ili parkiranog vozila do neisprekidane uzdužne crte na kolniku ili do
neke zapreke na cesti bila manja od 3 m, odnosno do suprotnog ruba
kolnika manja od 4 m, odnosno u krugu od 3 m od posebnim oznakama na
kolniku označenog podzemnog ili nadzemnog hidranta,

13\) na mjestu rezerviranom za parkiranje vozila osoba s invaliditetom.\
(2) Iznimno od stavka 1. ovoga članka, na mjestima iz točke 10. ovoga
članka, zaustavljanje je dopušteno ako je za kretanje pješaka ostavljeno
najmanje 1,6 m širine na površini za kretanje pješaka, s tim da ta
površina ne može biti uz rub kolnika. Pod istim uvjetima može se i
parkirati ako je to dopušteno prometnim znakom.\
(3) Novčanom kaznom u iznosu od 90,00 eura kaznit će se za prekršaj
vozač ako postupi suprotno odredbama stavka 1. točke 13. ovoga članka.\
(4) Novčanom kaznom u iznosu od 30,00 eura kaznit će se za prekršaj
vozač ako postupi suprotno odredbama stavka 1. točke 1. do 12. ovoga
članka.

Članak 83. (NN [114/22](https://www.zakon.hr/cms.htm?id=53896))

\(1\) Osim u slučajevima iz članka 82. ovoga Zakona, vozač ne smije
parkirati vozilo ni:\
1) na dijelu ceste ispred prijelaza ceste preko željezničke i tramvajske
pruge u istoj razini i to na udaljenosti manjoj od 15 m od tih
prijelaza,\
2) na udaljenosti manjoj od 15 m ispred i iza znaka kojim je obilježeno
stajalište za vozila javnog prijevoza putnika,\
3) na mjestu na kojem bi parkirano vozilo onemogućilo pristup drugom
vozilu radi parkiranja ili izlazak nekom već parkiranom vozilu.\
(2) Novčanom kaznom u iznosu od 30,00 eura kaznit će se za prekršaj
vozač ako postupi suprotno odredbama ovoga članka.

Članak 84. (NN [85/22](https://www.zakon.hr/cms.htm?id=53029))

\(1\) Policijski službenik ili službenik jedinice lokalne samouprave,
naredbom će odrediti da se vozilo premjesti na drugo mjesto ako je
zaustavljeno ili parkirano na cesti na kojoj ugrožava sigurnost prometa
ili ometa normalan tok prometa i kad je parkirano ili zaustavljeno:\
1) na mjestu rezerviranom za zaustavljanje i parkiranje vozila osoba s
invaliditetom,\
2) na obilježenome pješačkom prijelazu, pješačkom otoku i pješačkoj
zoni,\
3) na nogostupu ako pješak prilikom kretanja mora zbog vozila silaziti
na kolnik ili drugu površinu (slobodan prolaz između parkiranog vozila i
zgrade manji od 100 cm),\
4) na prijelazu ceste preko željezničke ili tramvajske pruge u istoj
razini ili u blizini tih pruga ako se time sprječava promet vozila koja
se kreću po tračnicama,\
5) na raskrižju i na udaljenosti manjoj od 5 m od najbližeg ruba
poprečnog kolnika, ako smanjuje preglednost prometa,\
6) u tunelu, na mostu, u podvožnjaku, na nadvožnjaku te na dijelu ceste
ispod mosta i nadvožnjaka,\
7) na dijelu ceste u blizini vrha prijevoja i u zavoju gdje je
preglednost ceste nedovoljna i gdje se vozila ne bi mogla obići bez
opasnosti,\
8) na mjestu na kojem bi parkirano vozilo onemogućilo pristup drugom
vozilu radi parkiranja ili izlazak nekom već parkiranom vozilu i ispred
kolnog ulaza u zgradu, garažu ili dvorište, ispred i na vatrogasnim i
drugim komunalnim i javnim prolazima i prilazima, odnosno u krugu od 3 m
od posebnim oznakama na kolniku označenog podzemnog ili nadzemnog
hidranta te na punionicama za vozila na električni pogon, osim za
vrijeme punjenja vozila električnom energijom,\
9) na biciklističkoj stazi ili traci, ili na prijelazu biciklističke
staze, odnosno trake preko kolnika,\
10) na dijelu kolnika koji je kao stajalište za vozila javnog prijevoza
putnika obilježen oznakama na kolniku ili postavljenim prometnim
znakom,\
11) na mjestu na kojem bi vozilo zaklanjalo postavljeni prometni znak
ili uređaj za davanje znakova prometnim svjetlima,\
12) na dijelu ceste gdje bi širina slobodnog prolaza od zaustavljenog
ili parkiranog vozila do neisprekidane uzdužne crte na kolniku ili do
neke zapreke na cesti, bila manja od 3 m, odnosno do suprotnog ruba
kolnika manja od 4 metra.\
(2) Vozilo koje je nepropisno zaustavljeno ili parkirano na mjestima iz
stavka 1. ovoga članka ne može se blokirati na tome mjestu u smislu
odredaba članka 5. stavka 1. točke 8. ovoga Zakona.\
(3) Prije izdavanja naredbe za premještanje vozila po stavku 1. ovoga
članka, položaj nepropisno zaustavljenog ili parkiranog vozila utvrđuje
se fotografijom, skicom ili video zapisom.

Članak 85.

\(1\) Izvršavanje naredbe za premještanje vozila iz članka 84. ovoga
Zakona obavlja ministarstvo nadležno za unutarnje poslove ili jedinice
lokalne samouprave.\
(2) Jedinice lokalne samouprave za obavljanje poslova iz stavka 1. ovoga
članka mogu osnovati pravnu osobu ili obavljanje tih poslova mogu
povjeriti pravnoj ili fizičkoj osobi obrtniku koja ispunjava propisane
uvjete.\
(3) Ministar nadležan za unutarnje poslove propisat će uvjete i način
obavljanja poslova nadzora nepropisno zaustavljenih i parkiranih vozila
te uvjete za obavljanje poslova premještanja nepropisno zaustavljenih i
parkiranih vozila, kao i obavljanje drugih poslova iz članka 5. stavka
4. ovoga Zakona, kad te poslove obavljaju jedinice lokalne samouprave.

Članak 86. (NN [85/22](https://www.zakon.hr/cms.htm?id=53029))

\(1\) Troškove premještanja ili pokušaja premještanja vozila u
slučajevima iz članka 84. ovoga Zakona snosi vlasnik, odnosno korisnik
vozila.\
(2) Visinu troškova premještanja ili pokušaja premještanja vozila
propisuju jedinice lokalne samouprave, uz prethodnu suglasnost
ministarstva nadležnog za unutarnje poslove.

Članak 87. (NN [114/22](https://www.zakon.hr/cms.htm?id=53896))

\(1\) Vozač je dužan motorno ili priključno vozilo, osim mopeda,
motocikla bez bočne prikolice, motornih tricikala, lakih četverocikla i
četverocikla koje je zaustavljeno na kolniku, obilježiti posebnim znakom
kojim se označava zaustavljeno vozilo na kolniku (sigurnosni trokut) i
to:\
1) kad je bio prisiljen svoje vozilo zaustaviti na mjestu ili dijelu
ceste iz članka 82. ovoga Zakona,\
2) kad je vozilo zaustavljeno na kolniku na takvom mjestu ili u takvim
vremenskim prilikama da ga vozači vozila koja nailaze istim smjerom ne
mogu ili teško mogu pravodobno uočiti,\
3) na autocesti, brzoj cesti i cesti namijenjenoj isključivo za promet
motornih vozila.\
(2) Znak iz stavka 1. ovoga članka postavlja se na kolnik iza
zaustavljenog vozila, u okomitom položaju i na dovoljnoj udaljenosti
koja na cesti izvan naselja ne može biti manja od 100 m, tako da vozači
vozila koja nailaze iz smjera na kojem je znak postavljen mogu
pravodobno uočiti i po potrebi zaustaviti svoja vozila, odnosno sigurno
obići zaustavljeno vozilo. Na isti način taj se znak postavlja i kad je
na cesti zaustavljena kolona vozila, s tim što se umjesto jednog na
kolnik postavljaju dva znaka, jedan pokraj drugoga. Ako je u motorno
vozilo ugrađen uređaj za istodobno uključivanje svih pokazivača smjera,
u slučaju iz stavka 1. ovoga članka, taj uređaj mora biti uključen.\
(3) Novčanom kaznom u iznosu od 30,00 eura kaznit će se za prekršaj
vozač ako postupi suprotno odredbama ovoga članka.

Članak 88. (NN [114/22](https://www.zakon.hr/cms.htm?id=53896))

\(1\) Prije nego što napusti vozilo, vozač koji ostavlja vozilo na cesti
dužan je poduzeti sve mjere kojima se sprječava da vozilo samo krene s
mjesta na kojem je ostavljeno ili da ga neovlaštene osobe stave u pokret
(isključiti rad motora, zatvoriti prozore, zaključati vozilo i ključeve
uzeti sa sobom i sl.).\
(2) Novčanom kaznom u iznosu od 30,00 eura kaznit će se za prekršaj
vozač ako postupi suprotno stavku 1. ovoga članka.

#### 13. PRESIJECANJE KOLONE PJEŠAKA

Članak 89. (NN [114/22](https://www.zakon.hr/cms.htm?id=53896))

\(1\) Vozač ne smije vozilom presijecati kolonu djece, vojnika, pogrebnu
povorku i svaku drugu organiziranu povorku pješaka koja se kreće
kolnikom.\
(2) Novčanom kaznom u iznosu od 60,00 eura kaznit će se za prekršaj
vozač ako postupi suprotno stavku 1. ovoga članka.

#### 14. VUČA PRIKLJUČNIH I ZAPREŽNIH VOZILA

Članak 90. (NN [114/22](https://www.zakon.hr/cms.htm?id=53896))

\(1\) U prometu na javnoj cesti, motornom vozilu mogu biti pridodana
najviše dva priključna vozila za prijevoz tereta, odnosno jedno
priključno vozilo za prijevoz osoba, a na autocesti, brzoj cesti i cesti
namijenjenoj isključivo za promet motornih vozila samo jedno priključno
vozilo.\
(2) Motornim vozilom smije se vući samo priključno vozilo koje ne
smanjuje njegovu stabilnost.\
(3) Motorno vozilo opremljeno zglobno rastavljivim vučnim uređajem za
vuču priključnoga vozila (EURO kuka), ako ne vuče priključno vozilo, ne
smije sudjelovati u prometu s postavljenim vučnim uređajem.\
(4) Novčanom kaznom u iznosu od 660,00 do 1990,00 eura kaznit će se za
prekršaj pravna ili fizička osoba obrtnik ako postupi suprotno odredbama
ovoga članka.\
(5) Za prekršaj iz ovoga članka kaznit će se novčanom kaznom u iznosu od
190,00 do 660,00 eura i odgovorna osoba u pravnoj osobi.\
(6) Novčanom kaznom u iznosu od 30,00 eura kaznit će se za prekršaj
vozač ako postupi suprotno odredbama ovoga članka.

Članak 91. (NN [114/22](https://www.zakon.hr/cms.htm?id=53896))

\(1\) U prometu na cesti traktorom se smije vući samo jedno zaprežno
vozilo koje je preuređeno za traktorsku vuču.\
(2) Zaprežno vozilo vučeno traktorom u prometu na cesti mora imati
kotače s pumpanim gumama.\
(3) Zaprežno vozilo vučeno traktorom u prometu na cesti mora biti
priključeno traktoru pomoću krute zglobne veze tako da je tijekom vožnje
osigurana stabilnost oba vozila i onemogućeno njihovo razdvajanje.\
(4) Novčanom kaznom u iznosu od 660,00 do 1990,00 eura kaznit će se za
prekršaj pravna ili fizička osoba obrtnik ako postupi suprotno odredbama
ovoga članka.\
(5) Za prekršaj iz ovoga članka kaznit će se novčanom kaznom u iznosu od
190,00 do 660,00 eura i odgovorna osoba u pravnoj osobi.\
(6) Novčanom kaznom u iznosu od 30,00 eura kaznit će se za prekršaj
vozač traktora ako postupi suprotno odredbama ovoga članka.

Članak 92. (NN [114/22](https://www.zakon.hr/cms.htm?id=53896))

\(1\) U prometu na cesti radnim strojem smije se vući samo one
priključke ili priključna vozila koja služe njihovoj namjeni.\
(2) Novčanom kaznom u iznosu od 660,00 do 1990,00 eura kaznit će se za
prekršaj pravna ili fizička osoba obrtnik ako postupi suprotno odredbama
ovoga članka.\
(3) Za prekršaj iz ovoga članka kaznit će se novčanom kaznom u iznosu od
190,00 do 660,00 eura i odgovorna osoba u pravnoj osobi.\
(4) Novčanom kaznom u iznosu od 30,00 eura kaznit će se za prekršaj
vozač radnog stroja ako postupi suprotno odredbama ovoga članka.

Članak 93. (NN [85/22](https://www.zakon.hr/cms.htm?id=53029),
[114/22](https://www.zakon.hr/cms.htm?id=53896))

\(1\) U prometu na cesti biciklom i mopedom smije se vući prikolicu s
dva kotača pričvršćenu tako da je osigurana stabilnost vozila. Prikolica
ne smije biti šira od 80 cm, a ukupna masa ne smije biti veća od 50 kg.
Na stražnjoj strani mora imati dva katadioptera propisana za priključna
vozila.

\(2\) Osobnim prijevoznim sredstvom ne smije se vući prikolicu ili neko
drugo vozilo ili prijevozno sredstvo.\
(3) Novčanom kaznom u iznosu od 30,00 eura kaznit će se za prekršaj
vozač bicikla, mopeda i osobnog prijevoznog sredstva ako postupi
suprotno odredbama ovoga članka.

#### 15. VUČA NEISPRAVNIH VOZILA

Članak 94. (NN [114/22](https://www.zakon.hr/cms.htm?id=53896))

\(1\) Vozilom se smije vući drugo vozilo, osim priključnih vozila, samo
ako se ono zbog neispravnosti ne može samo kretati.\
(2) Vozilom se ne smije vući motocikl bez bočne prikolice ili drugo
slično vozilo na dva kotača.\
(3) Vučenim se vozilom ne smiju prevoziti osobe, osim vozača.\
(4) Novčanom kaznom u iznosu od 30,00 eura kaznit će se za prekršaj
vozač ako postupi suprotno odredbama ovoga članka.

Članak 95. (NN [114/22](https://www.zakon.hr/cms.htm?id=53896))

\(1\) Noću i danju u slučaju smanjene vidljivosti vozilo se smije vući
samo ako na svojoj stražnjoj strani ima upaljena crvena svjetla za
označavanje vozila ili ako ga vuče motorno vozilo koje ima i pri vuči
upotrebljava žuto rotacijsko svjetlo.\
(2) Novčanom kaznom u iznosu od 60,00 eura kaznit će se za prekršaj
vozač koji vuče motorno vozilo suprotno stavku 1. ovoga članka.

Članak 96. (NN [114/22](https://www.zakon.hr/cms.htm?id=53896))

\(1\) Za vrijeme vuče vozila iz članka 94. stavka 1. ovoga Zakona, oba
vozila moraju biti označena znakom kojim se označava zaustavljeno vozilo
na kolniku (sigurnosni trokut). Na vozilo koje vuče drugo vozilo trokut
se postavlja s prednje, a na vučeno vozilo sa stražnje strane.\
(2) Novčanom kaznom u iznosu od 30,00 eura kaznit će se za prekršaj
vozač ako postupi suprotno stavku 1. ovoga članka.

Članak 97. (NN [114/22](https://www.zakon.hr/cms.htm?id=53896))

\(1\) Vozilo se na cesti može vući pomoću užeta, krute veze (rude) i
oslanjanjem ili ovješenjem vozila o vučno vozilo.\
(2) Pomoću užeta ne smije se vući vozilo na kojem su neispravni uređaji
za upravljanje ili uređaji za zaustavljanje, ni teretni automobil i
autobus.\
(3) Krutom vezom ne smije se vući vozilo koje nema ispravan uređaj za
upravljanje ni vozilo koje je teže od vučnog vozila, ako mu je
neispravna radna kočnica.\
(4) Novčanom kaznom u iznosu od 660,00 do 1990,00 eura kaznit će se za
prekršaj pravna ili fizička osoba obrtnik ako postupi suprotno odredbama
ovoga članka.\
(5) Za prekršaj iz ovoga članka kaznit će se novčanom kaznom u iznosu od
190,00 do 660,00 eura i odgovorna osoba u pravnoj osobi.\
(6) Novčanom kaznom u iznosu od 60,00 eura kaznit će se za prekršaj
vozač ako postupi suprotno odredbama ovoga članka.

Članak 98. (NN [114/22](https://www.zakon.hr/cms.htm?id=53896))

\(1\) Ako se motorno vozilo vuče pomoću užeta ili krute veze, osoba koja
upravlja vučenim vozilom mora imati vozačku dozvolu za upravljanje onom
kategorijom vozila kojoj pripada vozilo koje se vuče.\
(2) Novčanom kaznom u iznosu od 90,00 eura kaznit će se za prekršaj
osoba koja upravlja vučenim vozilom ako postupi suprotno stavku 1. ovoga
članka.

Članak 99. (NN [114/22](https://www.zakon.hr/cms.htm?id=53896))

\(1\) Vuča natovarenoga teretnog automobila s priključnim vozilom ili
bez priključnog vozila, odnosno traktora s priključnim vozilom dopuštena
je samo do prvog mjesta prikladnog za pretovar tereta, a iznimno i do
prvog mjesta na kojem se može otkloniti neispravnost na vozilu.\
(2) Novčanom kaznom u iznosu od 660,00 do 1990,00 eura kaznit će se za
prekršaj pravna ili fizička osoba obrtnik ako postupi suprotno odredbama
ovoga članka.\
(3) Za prekršaj iz ovoga članka kaznit će se novčanom kaznom u iznosu od
190,00 do 660,00 eura i odgovorna osoba u pravnoj osobi.\
(4) Novčanom kaznom u iznosu od 60,00 eura kaznit će se za prekršaj
vozač ako postupi suprotno odredbi ovoga članka.

Članak 100. (NN [114/22](https://www.zakon.hr/cms.htm?id=53896))

\(1\) Razmak između vučnog i vučenog vozila, ako se vuče užetom, mora
iznositi od tri do pet metara, a ako se vuče pomoću krute veze može
iznositi i manje od tri metra.\
(2) Novčanom kaznom u iznosu od 30,00eura kaznit će se za prekršaj vozač
ako postupi suprotno odredbama ovoga članka.

#### 16. UPOTREBA SVJETALA U PROMETU

Članak 101. (NN [70/19](https://www.zakon.hr/cms.htm?id=39889),
[85/22](https://www.zakon.hr/cms.htm?id=53029),
[114/22](https://www.zakon.hr/cms.htm?id=53896))

\(1\) Na vozilu u prometu na cesti noću i u slučaju smanjene vidljivosti
moraju biti upaljena svjetla i to:\
1) na motornom vozilu, osim mopeda i motocikla bez bočne prikolice,
najmanje dva bijela ili žuta svjetla na prednjoj strani i paran broj
crvenih svjetala na stražnjoj strani,\
2) na mopedu i motociklu bez bočne prikolice najmanje jedno bijelo ili
žuto svjetlo na prednjoj strani i najmanje jedno crveno svjetlo na
stražnjoj strani.\
(2) Od prvog sumraka do potpunog svanuća (noću), a i danju u slučaju
smanjene vidljivosti, na biciklu i osobnom prijevoznom sredstvu mora
biti upaljeno jedno svjetlo bijele boje na prednjoj strani i jedno
crveno svjetlo na stražnjoj strani, a na zaprežnom vozilu najmanje jedno
svjetlo na prednjoj strani i najmanje jedno crveno svjetlo na stražnjoj
strani, ili samo jedna svjetiljka koja je izrađena tako da se s prednje
strane vozila vidi bijelo svjetlo, a sa stražnje strane vozila crveno
svjetlo.\
(3) Kad motorno vozilo vuče jedno ili dva priključna vozila, na
stražnjoj strani posljednjega priključnog vozila moraju biti upaljena
najmanje dva crvena svjetla, a ako širina priključnog vozila iznosi više
od 1,6 m, na prednjoj strani prvoga priključnog vozila moraju biti
upaljena dva bijela svjetla.\
(4) Novčanom kaznom u iznosu od 60,00 eura kaznit će se za prekršaj
vozač ako postupi suprotno odredbama stavka 1. i 3. ovoga članka.\
(5) Novčanom kaznom u iznosu od 60,00 eura kaznit će se za prekršaj
vozač ako postupi suprotno odredbi stavka 2. ovoga članka.

Članak 102. (NN [70/19](https://www.zakon.hr/cms.htm?id=39889),
[114/22](https://www.zakon.hr/cms.htm?id=53896))

\(1\) Na motornim vozilima za vrijeme vožnje danju moraju biti upaljena
dnevna ili kratka svjetla u razdoblju od 1. studenoga do 31. ožujka.\
(2) Na motociklu i mopedu za vrijeme vožnje danju moraju biti upaljena
kratka svjetla tijekom cijele godine.\
(3) Novčanom kaznom u iznosu od 30,00 eura kaznit će se za prekršaj
vozač ako postupi suprotno odredbama ovoga članka.

Članak 103.

Iznimno od odredaba članka 101. ovoga Zakona, ne mora imati upaljena
svjetla:\
1) vozilo koje je zaustavljeno ili parkirano danju u uvjetima normalne
vidljivosti, kao i noću na osvijetljenom dijelu ceste, tako da se jasno
vidi s dovoljne udaljenosti,\
2) vozilo koje je zaustavljeno ili parkirano na za to posebno određenim
mjestima na kolniku ili izvan njega, ili na ulicama sa slabijim
prometom,\
3) bicikl, moped i motocikl bez bočne prikolice koji nema akumulatora
kad su zaustavljeni ili parkirani u naselju uz sam rub kolnika.

Članak 104.

Motorno vozilo čija duljina ne premašuje 8 m, a širina 2 m, i kojem nije
pridodano priključno vozilo može imati, kad je zaustavljeno ili
parkirano na ulici u naselju, umjesto svjetala iz članka 101. stavka 1.
točke 1. ovoga Zakona, upaljeno samo jedno svjetlo koje se s prednje
strane vidi kao bijelo svjetlo, a sa stražnje strane kao crveno svjetlo,
i koje je postavljeno na strani suprotnoj od ruba kolnika uz koji je
vozilo zaustavljeno ili parkirano.

Članak 105. (NN [85/22](https://www.zakon.hr/cms.htm?id=53029),
[114/22](https://www.zakon.hr/cms.htm?id=53896))

\(1\) Od prvog sumraka do potpunog svanuća (noću), a i danju u slučaju
smanjene vidljivosti, moraju nositi upaljena svjetla kad se kreću
kolnikom izvan naselja:\
1) skupina pješaka koja se kreće u organiziranoj koloni ili povorci --
najmanje jedno bijelo ili žuto svjetlo na čelu kolone, odnosno povorke i
najmanje jedno crveno svjetlo na njezinu začelju,\
2) vodiči teglećih, tovarnih i jahaćih životinja i goniči stoke --
najmanje jedno bijelo ili žuto svjetlo naprijed i najmanje jedno crveno
svjetlo straga.

\(2\) Jahač koji sudjeluje u prometu na cesti dužan je noću uvijek, a i
danju u slučaju smanjene vidljivosti biti označen reflektirajućim
prslukom ili reflektirajućom odjećom ili drugom reflektirajućom
oznakom.\
(3) Novčanom kaznom u iznosu od 30,00 eura kaznit će se za prekršaj
pješak, jahač, odnosno vodič ili gonič stoke ako postupe suprotno
odredbi ovoga članka.

Članak 106. (NN [114/22](https://www.zakon.hr/cms.htm?id=53896))

\(1\) Za osvjetljavanje ceste vozač motornog vozila u pravilu,
upotrebljava duga svjetla.\
(2) Vozač motornog vozila dužan je umjesto dugih svjetala za
osvjetljavanje ceste upotrebljavati kratka svjetla:\
1) prije mimoilaženja s drugim vozilom na udaljenosti s koje prosudi da
svjetlom svojeg vozila zasljepljuje vozača vozila koje mu dolazi
ususret, a pri mimoilaženju s drugim vozilom, kad vozač tog vozila
prijeđe na kratka svjetla ili kad naizmjeničnim paljenjem i gašenjem
svjetala upozorava da mu duga svjetla smetaju, a uvijek na udaljenosti
manjoj od 200 m,\
2) za vrijeme dok se kreće za drugim vozilom na takvoj udaljenosti i u
takvu položaju da dugim svjetlima svojeg vozila zasljepljuje vozača
vozila ispred sebe,\
3) dok vozilom prolazi pokraj pješaka,\
4) kad se kreće cestom koja se prostire neposredno pokraj plovnog puta
ili pokraj željezničke ili tramvajske pruge ususret plovilu, odnosno
vozilu koje se kreće po tračnicama,\
5) kad naiđe na stoku te ostale domaće ili divlje životinje.\
(3) Novčanom kaznom u iznosu od 30,00 eura kaznit će se za prekršaj
vozač ako postupi suprotno odredbama stavka 2. ovoga članka.

Članak 107. (NN [114/22](https://www.zakon.hr/cms.htm?id=53896))

\(1\) Svjetla za označavanje motornih vozila upotrebljavaju se u
uvjetima iz članka 101. stavka 1. ovoga Zakona kad je vozilo
zaustavljeno ili parkirano na cesti.\
(2) Svjetla za označavanje motornih vozila moraju biti upaljena dok su
upaljena bilo koja svjetla za osvjetljavanje ceste ili posebna svjetla
za maglu.\
(3) Novčanom kaznom u iznosu od 30,00 eura kaznit će se za prekršaj
vozač koji upotrebljava svjetla suprotno odredbama ovoga članka.

Članak 108. (NN [114/22](https://www.zakon.hr/cms.htm?id=53896))

\(1\) Po magli na motornom i priključnom vozilu moraju biti upaljena
kratka svjetla za osvjetljavanje ceste, ili svjetla za maglu, ili oba
svjetla istodobno.\
(2) Stražnja svjetla za maglu na motornim ili priključnim vozilima smiju
se upotrebljavati samo po magli i u slučaju smanjene vidljivosti.\
(3) Svjetla za maglu koja se nalaze na prednjoj strani vozila mogu biti
bijele ili žute boje, a na stražnjoj strani crvene boje.\
(4) Novčanom kaznom u iznosu od 30,00 eura kaznit će se za prekršaj
vozač ako postupi suprotno odredbama ovoga članka.

#### 17. RAZMAK IZMEĐU VOZILA U VOŽNJI

Članak 109. (NN [114/22](https://www.zakon.hr/cms.htm?id=53896))

\(1\) Vozač je dužan držati potreban razmak kad se kreće iza drugog
vozila, tako da ne ugrožava sigurnost prometa.\
(2) Novčanom kaznom u iznosu od 60,00 eura kaznit će se za prekršaj
vozač koji ne drži potreban razmak kad se kreće iza drugoga vozila.

Članak 110. (NN [114/22](https://www.zakon.hr/cms.htm?id=53896))

\(1\) Kad se na javnoj cesti izvan naselja, koja ima samo po jednu
prometnu traku namijenjenu za promet vozila u jednom smjeru, kreću jedno
za drugim motorna vozila čija je najveća dopuštena masa veća od 3.500 kg
ili čija je duljina veća od 7 m, vozači su dužni između svakog od tih
vozila držati razmak od najmanje 100 m.\
(2) Odredba stavka 1. ovoga članka ne odnosi se na dio ceste na kojem je
pretjecanje zabranjeno.\
(3) Ako se na cesti izvan naselja kreću u nizu dva ili više vozila koja
prevoze opasne tvari, međusobni razmak između tih vozila ne smije biti
manji od 200 metara.\
(4) Novčanom kaznom u iznosu od 60,00 eura kaznit će se za prekršaj
vozač koji ne drži potreban razmak kad se kreće iza drugog vozila.

#### 18. PROMET TRAMVAJA I DRUGIH VOZILA NA TRAČNICAMA

Članak 111.

Odredbe članka 34. -- 110. ovoga Zakona na odgovarajući se način
primjenjuju i na promet tramvaja i drugih vozila koja se na cesti kreću
po tračnicama, osim ako to ne isključuju konstrukcijska svojstva tih
vozila.

#### 19. PROMET BICIKALA, MOPEDA, MOTOCIKALA I OSOBNIH PRIJEVOZNIH SREDSTAVA

Članak 112. (NN [85/22](https://www.zakon.hr/cms.htm?id=53029),
[114/22](https://www.zakon.hr/cms.htm?id=53896))

\(1\) Vozači bicikla dužni su kretati se biciklističkom stazom ili
biciklističkom trakom u smjeru kretanja, a ako one ne postoje, što bliže
desnom rubu kolnika.

\(2\) Vozači osobnih prijevoznih sredstava dužni su kretati se
biciklističkom stazom ili biciklističkom trakom u smjeru kretanja.

\(3\) Iznimno od odredbe stavka 2. ovoga članka, ako biciklistička staza
ili biciklistička traka ne postoji, vozači osobnih prijevoznih sredstava
mogu se kretati po površinama namijenjenim za kretanje pješaka te zonama
smirenog prometa, pod uvjetom da vode računa o sigurnosti drugih
sudionika u prometu.

\(4\) Kada ne postoji mogućnost kretanja osobnih prijevoznih sredstava
sukladno odredbama stavaka 2. i 3. ovoga članka (navedene površine nisu
izgrađene, označene ili se ne mogu koristiti i sl.), osobna prijevozna
sredstva mogu se kretati dionicama županijskih, lokalnih i nerazvrstanih
cesta na kojima je brzina kretanja ograničena na 50 km/h ili manje i
gdje je to dopušteno postavljenim prometnim znakom, krećući se što bliže
desnom rubu kolnika.

\(5\) Pravna osoba koja upravlja cestama iz stavka 4. ovoga članka dužna
je za dionice tih cesta na kojima je brzina kretanja ograničena na 50
km/h ili manje i gdje je to dopušteno postavljenim prometnim znakom
ishoditi prethodnu suglasnost ministarstva nadležnog za unutarnje
poslove.

\(6\) Vozač bicikla i osobnog prijevoznog sredstva koji se kreće
biciklističkom stazom dužan je pri prelasku kolnika obratiti pažnju na
udaljenost i brzinu vozila koja mu se približavaju te kolnik prelaziti
nakon što se uvjeri da to može učiniti na siguran način.

\(7\) Vozač bicikla i osobnog prijevoznog sredstva koji se kreće
biciklističkom stazom dužan je prije stupanja na kolnik ceste koju
namjerava prijeći, kada biciklistička staza preko kolnika nije označena,
zaustaviti bicikl ili osobno prijevozno sredstvo i gurati ga kao pješak
preko obilježenog pješačkog prijelaza ili kolnika ceste.

\(8\) Ako se dva ili više vozača bicikala, osobnih prijevoznih
sredstava, mopeda ili motocikala kreću u skupini, dužni su kretati se
jedan iza drugoga.

\(9\) Vozač odnosno vlasnik vozila ne smije ostaviti osobno prijevozno
sredstvo bez nadzora na prometnim površinama za kretanje vozila i
pješaka, osim na za to posebno uređenim i označenim mjestima.

\(10\) Prometnim površinama za kretanje vozila i pješaka zabranjeno je
kretanje vozilom koje se može samo uravnotežiti, monociklom s motornim
ili električnim pogonom, romobilom s motornim ili električnim pogonom i
sl., koje sukladno odredbama ovoga Zakona ne spada u osobno prijevozno
sredstvo i nije razvrstano ni u jednu kategoriju vozila sukladno
posebnim propisima.

\(11\) Novčanom kaznom u iznosu od 660,00 do 1990,00 eura kaznit će se
za prekršaj pravna ili fizička osoba obrtnik ako ostavi osobno
prijevozno sredstvo bez nadzora suprotno odredbi stavka 9. ovoga članka.

\(12\) Novčanom kaznom u iznosu od 660,00 do 1990,00 eura kaznit će se
za prekršaj pravna ili fizička osoba obrtnik ako omogući da vozač
sudjeluje u prometu vozilom, koje sukladno odredbama ovoga Zakona ne
spada u osobno prijevozno sredstvo i nije razvrstano ni u jednu
kategoriju vozila sukladno posebnim propisima, na prometnim površinama
za kretanje vozila i pješaka suprotno odredbi stavka 10. ovoga članka.

\(13\) Za prekršaj iz stavaka 9. i 10. ovoga članka kaznit će se
novčanom kaznom od 190,00 do 660,00 eura i odgovorna osoba u pravnoj
osobi ili tijelu jedinice lokalne i područne (regionalne) samouprave.

\(14\) Novčanom kaznom u iznosu od 130,00 eura kaznit će se za prekršaj
vozač ako postupi suprotno odredbama stavaka 3., 4., 6., 7., 9. i 10.
ovoga članka.

\(15\) Novčanom kaznom u iznosu od 60,00 eura kaznit će se za prekršaj
vozač ako postupi suprotno odredbama stavaka 1., 2. i 8. ovoga članka.

Članak 113. (NN [108/17](https://www.zakon.hr/cms.htm?id=25267),
[85/22](https://www.zakon.hr/cms.htm?id=53029),
[114/22](https://www.zakon.hr/cms.htm?id=53896))

\(1\) Vozač bicikla, osobnog prijevoznog sredstva, mopeda i motocikla
mora upravljati vozilom na način kojim se ne umanjuje stabilnost vozila
i ne ometaju drugi sudionici u prometu, a osobito ne smije skidati
istodobno obje ruke s upravljača, pridržavati se za drugo vozilo,
prevoziti, vući ili gurati predmete koji ga mogu ometati u upravljanju
vozilom ili ugrožavati druge sudionike u prometu.\
(2) Vozač bicikla i osobnog prijevoznog sredstva koji sudjeluju u
prometu dužni su noću uvijek, a i danju u slučaju smanjene vidljivosti
biti označeni reflektirajućim prslukom ili reflektirajućom odjećom ili
drugom reflektirajućom oznakom.\
(3) Novčanom kaznom u iznosu od 30,00 eura kaznit će se za prekršaj
vozač ako postupi suprotno odredbi ovoga članka.

Članak 114. (NN [85/22](https://www.zakon.hr/cms.htm?id=53029),
[114/22](https://www.zakon.hr/cms.htm?id=53896))

\(1\) Vozač motocikla ili mopeda te vozač lakog četverocikla bez
zaštitne kabine i četverocikla bez zaštitne kabine, kao i osobe koje se
prevoze na tim vozilima, moraju, za vrijeme vožnje na cesti, na glavi
nositi propisanu, homologiranu i uredno pričvršćenu zaštitnu kacigu.
Zaštitnu kacigu, za vrijeme vožnje na cesti, na glavi moraju nositi i
vozači bicikla mlađi od 16 godina kao i osobe koje se prevoze na biciklu
mlađe od 16 godina.

\(2\) Zaštitnu kacigu za vrijeme vožnje na glavi moraju nositi vozači
osobnih prijevoznih sredstava.

\(3\) Novčanom kaznom u iznosu od 130,00 eura kaznit će se za prekršaj
vozač motocikla, mopeda, lakog četverocikla bez zaštitne kabine i
četverocikla bez zaštitne kabine, kao i osoba koja se prevozi tim
vozilima, ako postupi suprotno odredbi stavka 1. ovoga članka.

\(4\) Novčanom kaznom u iznosu od 30,00 eura kaznit će se za prekršaj
vozač bicikla, kao i osobe koje se prevoze na biciklu te vozač osobnog
prijevoznog sredstva ako postupe suprotno odredbi stavaka 1. i 2 ovoga
članka.

#### 20. PROMET ZAPREŽNIH VOZILA I KRETANJE STOKE

Članak 115. (NN [114/22](https://www.zakon.hr/cms.htm?id=53896))

\(1\) Vozač zaprežnog vozila mora upravljati vozilom za sve vrijeme dok
se vozilo kreće po cesti i dužan je vozilo držati što bliže desnom rubu
kolnika.\
(2) Zaprežno vozilo ne smije se ostavljati bez nadzora na cesti.\
(3) Novčanom kaznom u iznosu od 30,00 eura kaznit će se za prekršaj
vozač zaprežnog vozila ako postupi suprotno odredbama ovoga članka.

Članak 116. (NN [114/22](https://www.zakon.hr/cms.htm?id=53896))

\(1\) Vozač zaprežnog vozila mora za vrijeme vožnje na cesti upravljati
zapregom tako da drži uzde u rukama ili da zapregu vodi hodajući pokraj
ili ispred nje.

\(2\) Vozač zaprežnog vozila mora voditi zapregu:\
1) na nepreglednom i neosiguranom prijelazu ceste preko željezničke
pruge,\
2) pri prijelazu preko državne i županijske ceste,\
3) pri uključivanju u promet iz dvorišta ili s druge površine kada mu je
vidik zaklonjen ili je vidljivost smanjena,\
4) pri uključivanju u promet kada prelazi preko nogostupa ili
biciklističke staze.\
(3) Novčanom kaznom u iznosu od 30,00 eura kaznit će se za prekršaj
vozač zaprežnog vozila ako postupi suprotno odredbama ovoga članka.

Članak 117. (NN [114/22](https://www.zakon.hr/cms.htm?id=53896))

\(1\) U prometu na cesti u zaprežno vozilo smiju se upregnuti najviše
dvije zaprege jedna iza druge.\
(2) Ako u prometu na cesti zaprežno vozilo vuku dvije zaprege vozač mora
imati pratioca.\
(3) Novčanom kaznom u iznosu od 30,00 eura kaznit će se za prekršaj
vozač zaprežnog vozila ako postupi suprotno odredbama ovoga članka.

Članak 118. (NN [114/22](https://www.zakon.hr/cms.htm?id=53896))

\(1\) Za zaprežno se vozilo u prometu na cesti smije privezati samo
jedno grlo stoke sa stražnje desne strane.\
(2) Novčanom kaznom u iznosu od 30,00 eura kaznit će se za prekršaj
vozač zaprežnog vozila ako postupi suprotno odredbama ovoga članka.

Članak 119. (NN [114/22](https://www.zakon.hr/cms.htm?id=53896))

\(1\) Stoku i druge životinje ne smije se voditi niti ostavljati na
cesti bez nadzora odnosno vlasnici su dužni poduzeti sve mjere da iste
ne izađu na cestu bez nadzora.\
(2) Stoku koja se kreće po javnoj cesti gonič stoke mora držati što je
moguće bliže desnom rubu ceste.\
(3) Novčanom kaznom u iznosu od 30,00 eura kaznit će se za prekršaj
gonič ili vlasnik stoke ili drugih životinja ako postupi suprotno
odredbama ovoga članka.

Članak 120. (NN [85/22](https://www.zakon.hr/cms.htm?id=53029),
[114/22](https://www.zakon.hr/cms.htm?id=53896))

\(1\) Stoku u stadu, krdu ili pojedino grlo ne smije cestom goniti ili
voditi osoba koja, s obzirom na uzrast i sposobnost, ne može nadzirati
stoku i poduzimati potrebne radnje da se izbjegne opasnost.

\(2\) U prometu na cesti jašući na jahaćoj životinji smije sudjelovati
osoba koja je navršila 16 godina.

\(3\) Jašući na jahaćoj životinji jahač se mora kretati što je moguće
bliže desnom rubu ceste.

\(4\) Kada se cestom kreće više jahača, dužni su kretati se jedan iza
drugog.

\(5\) Novčanom kaznom u iznosu od 30,00 eura kaznit će se za prekršaj
osoba koja postupi suprotno odredbama ovoga članka.

Članak 121. (NN [114/22](https://www.zakon.hr/cms.htm?id=53896))

\(1\) Na državnim cestama ne smije se goniti stoka.\
(2) Na državnim cestama osoba koja je navršila 16 godina smije voditi
vezana najviše dva grla stoke i kretati se krajnjom desnom stranom
kolnika.\
(3) Novčanom kaznom u iznosu od 30,00 eura kaznit će se za prekršaj
osoba koja postupi suprotno odredbama ovoga članka.

Članak 122. (NN [114/22](https://www.zakon.hr/cms.htm?id=53896))

\(1\) Na županijskim i lokalnim cestama gonjenje stoke u stadu ili krdu
mora nadzirati dovoljan broj goniča. Goniči su dužni stado ili krdo
nadzirati i ravnati tako da se ne ugrožava i u što manjoj mjeri ometa
promet.\
(2) Veći broj stoke goniči moraju goniti u grupama koje ne smiju biti
duže od 50 m, a između njih mora biti razmak najmanje 50 m.\
(3) Na županijskim i lokalnim cestama stoku ne smije goniti niti voditi
osoba koja nije navršila 10 godina.\
(4) Novčanom kaznom u iznosu od 30,00 eura kaznit će se za prekršaj
gonič stoke ako postupi suprotno odredbama stavka 1. i 2. ovoga članka.

Članak 123. (NN [114/22](https://www.zakon.hr/cms.htm?id=53896))

\(1\) Preko ceste gdje nema izgrađenih ili određenih prijelaza stoka se
smije goniti ili voditi samo na preglednom dijelu ceste.\
(2) Prelaženje stoke u stadu ili krdu preko državne ili županijske ceste
moraju osiguravati najmanje dva goniča koji se nalaze s jedne i s druge
strane prijelaza.\
(3) Kada se stoka goni noću preko državne ili županijske ceste goniči
moraju nositi svjetiljke s crvenim svjetlom koje mora biti jasno
vidljivo drugim sudionicima u prometu na udaljenosti od najmanje 150 m.\
(4) Novčanom kaznom u iznosu od 30,00 eura kaznit će se za prekršaj
gonič stoke ako postupi suprotno odredbama ovoga članka.

#### 21. KRETANJE PJEŠAKA

Članak 124. (NN [85/22](https://www.zakon.hr/cms.htm?id=53029),
[114/22](https://www.zakon.hr/cms.htm?id=53896))

\(1\) Pješak se ne smije kretati ni zadržavati na kolniku.\
(2) Na kolniku je zabranjeno igranje i/ili vožnja pomoćnim pješačkim
sredstvima.\
(3) Pješak se mora kretati nogostupom ili drugom površinom određenom za
kretanje pješaka, odnosno površinom pokraj kolnika prikladnom za
kretanje pješaka.\
(4) Novčanom kaznom u iznosu od 30,00 eura kaznit će se za prekršaj
pješak ako postupi suprotno odredbama ovoga članka.

Članak 125. (NN [114/22](https://www.zakon.hr/cms.htm?id=53896))

\(1\) Iznimno od članka 124. stavka 1. i 3. ovoga Zakona, na cesti na
kojoj ne postoji nogostup ili druga površina određena, odnosno prikladna
za kretanje pješaka, ili na cesti na kojoj postoji nogostup ili druga
površina određena, odnosno prikladna za kretanje pješaka kojom se
pješaci ne mogu koristiti iz bilo kojeg razloga, pješaci se mogu kretati
kolnikom.\
(2) Ako se pješak kreće kolnikom, mora se kretati što bliže rubu kolnika
na način kojim ne ometa i ne sprečava promet vozila.\
(3) Novčanom kaznom u iznosu od 30,00 eura kaznit će se za prekršaj
pješak ako postupi suprotno odredbi stavka 2. ovoga članka.

Članak 126. (NN [114/22](https://www.zakon.hr/cms.htm?id=53896))

\(1\) Kad se pješaci kreću kolnikom na kojem sigurnost prometa to
zahtijeva, a osobito u slučaju slabe preglednosti ceste, smanjene
vidljivosti ili jakog prometa vozila, dužni su kretati se jedan iza
drugoga.\
(2) Novčanom kaznom u iznosu od 30,00 eura kaznit će se za prekršaj
pješak ako postupi suprotno stavku 1. ovoga članka.

Članak 127. (NN [70/19](https://www.zakon.hr/cms.htm?id=39889),
[114/22](https://www.zakon.hr/cms.htm?id=53896))

\(1\) Pješak koji se kreće kolnikom na javnoj cesti izvan naselja dužan
je kretati se uz lijevi rub kolnika u smjeru kretanja.\
(2) Iznimno od odredbe stavka 1. ovoga članka, pješak se može kretati uz
desni rub kolnika samo kad je takvo kretanje za njega sigurnije
(nepregledan zavoj, ponor, usjek, zasjek, odron i sl.).\
(3) Pješak, koji se kreće kolnikom, dužan je noću, a i danju u slučaju
smanjene vidljivosti, biti označen nekim izvorom svjetlosti ili
reflektirajućom materijom.

\(4\) Novčanom kaznom u iznosu od 30,00 eura kaznit će se za prekršaj
pješak koji postupi suprotno odredbama ovoga članka.

Članak 128. (NN [85/22](https://www.zakon.hr/cms.htm?id=53029),
[114/22](https://www.zakon.hr/cms.htm?id=53896))

\(1\) Pješak koji gura ručna kolica, bicikl, pomoćno pješačko sredstvo,
osobno prijevozno sredstvo, moped ili motocikl, osobe koje se kreću
pomoću prijevoznih sredstava na osobni ili motorni pogon za osobe s
invaliditetom ili starije osobe, ako se pri tom ne kreću brzinom većom
od brzine čovječjeg hoda te organizirana kolona pješaka moraju se
kretati uz desni rub kolnika u smjeru kretanja.\
(2) Novčanom kaznom u iznosu od 30,00 eura kaznit će se za prekršaj
pješak ako postupi suprotno stavku 1. ovoga članka.

Članak 129. (NN [114/22](https://www.zakon.hr/cms.htm?id=53896))

\(1\) Pješak je dužan preko kolnika i biciklističke staze ili trake
prelaziti pažljivo i najkraćim putem, nakon što se prije stupanja na
kolnik uvjeri da to može učiniti na siguran način.\
(2) Na cesti koja ima obilježene pješačke prijelaze ili posebno
izgrađene prijelaze, odnosno prolaze za pješake, pješak je dužan pri
prelaženju ceste kretati se tim prijelazima, odnosno prolazima ako oni
nisu od njega udaljeni više od 50 m u naselju, odnosno 100 m izvan
naselja.\
(3) Novčanom kaznom u iznosu od 30,00 eura kaznit će se za prekršaj
pješak ako postupi suprotno odredbama ovoga članka.

Članak 130. (NN [114/22](https://www.zakon.hr/cms.htm?id=53896))

\(1\) Na obilježenome pješačkom prijelazu na kojem se prometom pješaka
upravlja prometnim svjetlima za pješake, odnosno na raskrižju, pješak je
dužan postupiti prema tim znakovima.\
(2) Na obilježenome pješačkom prijelazu ili raskrižju na kojem se
prometom pješaka ne upravlja posebnim prometnim svjetlima za pješake,
ali se prometom vozila upravlja prometnim svjetlima za vozila ili
znacima koje daje ovlaštena osoba, pješaci mogu prelaziti preko kolnika
samo dok je danim znakom dopušten prijelaz preko kolnika.\
(3) Na obilježenome pješačkom prijelazu na kojem se prometom ne upravlja
prometnim svjetlima ni znacima što ih daje ovlaštena osoba, pješak je
dužan prije stupanja na pješački prijelaz obratiti pažnju na udaljenost
i brzinu vozila koja mu se približavaju.\
(4) Novčanom kaznom u iznosu od 30,00 eura kaznit će se za prekršaj
pješak ako postupi suprotno odredbama ovoga članka.

Članak 131. (NN [114/22](https://www.zakon.hr/cms.htm?id=53896))

\(1\) Pješak koji namjerava prijeći preko kolnika na mjestu na kojem ne
postoji obilježeni pješački prijelaz ne smije stupiti na kolnik ako time
ometa promet vozila.\
(2) Novčanom kaznom u iznosu od 30,00 eura kaznit će se za prekršaj
pješak ako postupi suprotno odredbi ovoga članka.

Članak 132. (NN [114/22](https://www.zakon.hr/cms.htm?id=53896))

\(1\) Organizirana kolona pješaka ne smije biti duža od 50 m, osim
pogrebne i odobrene povorke ili policijske ili vojne jedinice.\
(2) Kad se kolnikom kreće više organiziranih kolona pješaka razmak
između kolona mora biti najmanje 50 m.\
(3) Noću i danju za vrijeme smanjene vidljivosti, kao i u drugim
slučajevima kada je to potrebito radi sigurnosti prometa, pješaci koji
se kreću kolnikom u organiziranoj koloni, osim pogrebnih ili odobrenih
povorki te policijskih ili vojnih jedinica, moraju se kretati u koloni
po jedan.\
(4) Novčanom kaznom u iznosu od 30,00 eura kaznit će se za prekršaj
vodič organizirane kolone pješaka ako postupi suprotno odredbama ovoga
članka.

#### 22. OBVEZE VOZAČA PREMA PJEŠACIMA

Članak 133. (NN [70/19](https://www.zakon.hr/cms.htm?id=39889),
[114/22](https://www.zakon.hr/cms.htm?id=53896))

\(1\) Ako se prometom na obilježenome pješačkom prijelazu upravlja
prometnim svjetlima ili znacima ovlaštene osobe, vozač je dužan svoje
vozilo zaustaviti ispred pješačkog prijelaza kad mu je danim znakom
zabranjen prolaz.\
(2) Ako se obilježeni pješački prijelaz iz stavka 1. ovoga članka nalazi
na ulazu na bočnu cestu, vozač koji skreće na tu cestu dužan je kretati
se smanjenom brzinom i propustiti pješake koji su već stupili ili
stupaju na pješački prijelaz, a prema potrebi i zaustaviti svoje vozilo
radi propuštanja pješaka.\
(3) Novčanom kaznom u iznosu od 390,00 do 920,00 eura kaznit će se za
prekršaj vozač koji svoje vozilo ne zaustavi ispred pješačkog prijelaza
kad mu je danim znakom zabranjen prolaz.\
(4) Novčanom kaznom u iznosu od 60,00 eura kaznit će se za prekršaj
vozač ako postupi suprotno odredbi stavka 2. ovoga članka.

\(5\) Vozaču koji je proglašen krivim za prekršaj iz stavka 3. ovoga
članka izreći će se zaštitna mjera zabrane upravljanja motornim vozilom
u trajanju od:

1\) najmanje tri mjeseca, ako je prekršaj počinjen drugi put,

2\) najmanje šest mjeseci, ako je prekršaj počinjen treći odnosno svaki
sljedeći put.

\(6\) Vozaču motornog vozila se u evidenciju upisuju tri negativna
prekršajna boda ako je pravomoćnom odlukom o prekršaju proglašen krivim
za prekršaj iz stavka 3. ovoga članka.

Članak 134. (NN [70/19](https://www.zakon.hr/cms.htm?id=39889),
[114/22](https://www.zakon.hr/cms.htm?id=53896))

\(1\) Ako se na obilježenome pješačkom prijelazu prometom ne upravlja
uređajima za davanje prometnih svjetala ni znacima ovlaštene osobe,
vozač je dužan pješačkom prijelazu približavati se sigurnosnom brzinom
tako da ne ugrožava pješake, odnosno tako da može zaustaviti svoje
vozilo da bi propustio pješake koji su već stupili na pješački
prijelaz.\
(2) Ako su pješaci djeca, stare i iznemogle osobe, slijepe osobe ili
druge osobe s invaliditetom, vozač je dužan zaustaviti vozilo i
propustiti ih i kad tek stupaju na pješački prijelaz iz stavka 1. ovoga
članka.\
(3) U slučaju iz stavka 1. ovoga članka na kolniku s dvije ili više
prometnih traka za promet u istom smjeru, zabranjeno je prolaženje pored
vozila koje je zaustavljeno ili usporava ispred pješačkog prijelaza da
bi propustilo pješake.\
(4) Novčanom kaznom u iznosu od 60,00 eura kaznit će se za prekršaj
vozač ako postupi suprotno odredbama stavka 1. i 2. ovoga članka.\
(5) Novčanom kaznom u iznosu od 390,00 eura kaznit će se za prekršaj
vozač ako postupi suprotno odredbi stavka 3. ovoga članka.

\(6\) Vozaču motornog vozila se u evidenciju upisuju dva negativna
prekršajna boda ako je pravomoćnom odlukom o prekršaju proglašen krivim
za prekršaj iz stavka 5. ovoga članka.

Članak 135. (NN [114/22](https://www.zakon.hr/cms.htm?id=53896))

\(1\) Vozač koji skreće na bočnu cestu na čijem ulazu ne postoji
obilježeni pješački prijelaz dužan je skretati smanjenom brzinom i ne
smije ugroziti pješake koji su već stupili na kolnik.\
(2) Novčanom kaznom u iznosu od 30,00 eura kaznit će se za prekršaj
vozač koji postupi suprotno stavku 1. ovoga članka.

#### 23. PROMET NA PRIJELAZU CESTE PREKO ŽELJEZNIČKE PRUGE

Članak 136.

\(1\) Vozač koji se vozilom približava prijelazu ceste preko željezničke
pruge u istoj razini dužan je kretanje vozila prilagoditi tako da ga
može zaustaviti pred uređajem za zatvaranje prometa na prijelazu ili
pred uređajem za davanje znakova kojima se najavljuje približavanje
vlaka, odnosno da može zaustaviti vozilo prije nego što stupi na
željezničku prugu.\
(2) Sudionici u prometu koji prelaze preko željezničke pruge u istoj
razini dužni su to činiti s potrebnim oprezom.

Članak 137. (NN [70/19](https://www.zakon.hr/cms.htm?id=39889),
[114/22](https://www.zakon.hr/cms.htm?id=53896))

\(1\) Sudionici u prometu dužni su zaustaviti se pred prijelazom ceste
preko željezničke pruge u istoj razini ako je uređaj za zatvaranje
prometa spušten, ili ako se taj uređaj već počeo spuštati, ili ako se
daju svjetlosni ili zvučni znaci koji upozoravaju da će se taj uređaj
početi spuštati, odnosno da se prijelazu ceste preko željezničke pruge
približava vlak.\
(2) Novčanom kaznom u iznosu od 390,00 do 920,00 eura kaznit će se za
prekršaj vozač koji postupi suprotno odredbama ovoga članka.

\(3\) Vozaču koji je proglašen krivim za prekršaj iz stavka 2. ovoga
članka izreći će se zaštitna mjera zabrane upravljanja motornim vozilom
u trajanju od:

1\) najmanje tri mjeseca, ako je prekršaj počinjen drugi put,

2\) najmanje šest mjeseci, ako je prekršaj počinjen treći odnosno svaki
sljedeći put.

\(4\) Vozaču motornog vozila se u evidenciju upisuju tri negativna
prekršajna boda ako je pravomoćnom odlukom o prekršaju proglašen krivim
za prekršaj iz stavka 2. ovoga članka.\
(5) Novčanom kaznom u iznosu od 60,00 eura kaznit će se za prekršaj
ostali sudionici u prometu na cesti koji postupe suprotno odredbama
ovoga članka.

Članak 138. (NN [114/22](https://www.zakon.hr/cms.htm?id=53896))

\(1\) Na prijelazu ceste preko željezničke pruge u istoj razini na kojem
nema uređaja za zatvaranje prometa ni uređaja za davanje znakova kojima
se najavljuje približavanje vlaka, sudionici u prometu moraju se
zaustaviti te mogu prijeći preko željezničke pruge tek kad se uvjere da
prugom ne nailazi vlak ili neko drugo vozilo koje se kreće po
tračnicama.\
(2) Novčanom kaznom u iznosu od 60,00 eura kaznit će se za prekršaj
sudionik u prometu ako postupi suprotno odredbama ovoga članka.

#### 24. PROMET NA AUTOCESTI, BRZOJ CESTI I CESTI NAMIJENJENOJ ISKLJUČIVO ZA PROMET MOTORNIH VOZILA

Članak 139. (NN [85/22](https://www.zakon.hr/cms.htm?id=53029),
[114/22](https://www.zakon.hr/cms.htm?id=53896))

\(1\) Autocestom, brzom cestom i cestom namijenjenom isključivo za
promet motornih vozila ne smiju se kretati pješaci, zaprežna vozila,
bicikli, osobna prijevozna sredstva, jahači i životinje, pomoćna
pješačka sredstva, kao ni vozila koja ne mogu razviti brzinu kretanja
veću od 60 km/h.\
(2) Odredba stavka 1. ovoga članka ne odnosi se na vozila oružanih snaga
Republike Hrvatske i ministarstva nadležnog za unutarnje poslove, vozila
sa posebnom dozvolom te vozila pravnih ili fizičkih osoba obrtnika
nadležnih za održavanje ceste kada daju posebne svjetlosne znakove (žuto
trepćuće svjetlo).\
(3) Novčanom kaznom u iznosu od 60,00 eura kaznit će se za prekršaj
sudionik u prometu ako postupi suprotno odredbi stavka 1. ovoga članka.

Članak 140. (NN [70/19](https://www.zakon.hr/cms.htm?id=39889),
[114/22](https://www.zakon.hr/cms.htm?id=53896))

\(1\) Na autocesti vozač ne smije zaustavljati ni parkirati motorno
vozilo, osim na površinama izvan kolnika koje su za to posebno uređene i
obilježene.\
(2) Vozač koji je zbog neispravnosti na vozilu ili iz drugih razloga
prisiljen zaustaviti vozilo na kolniku autoceste dužan ga je zaustaviti
na posebnoj traci za zaustavljanje vozila u nuždi i poduzeti potrebne
mjere da vozilo što prije ukloni s kolnika.\
(3) Na autocesti vozač ne smije polukružno okretati vozilo niti se
kretati vozilom unatrag, osim na površinama izvan kolnika koje su za to
posebno uređene.\
(4) Novčanom kaznom u iznosu od 60,00 eura kaznit će se za prekršaj
vozač ako postupi suprotno odredbama stavka 1. i 2. ovoga članka.\
(5) Novčanom kaznom u iznosu od 390,00 do 920,00 eura kaznit će se za
prekršaj vozač ako postupi suprotno odredbi stavka 3. ovoga članka.

\(6\) Vozaču motornog vozila se u evidenciju upisuju tri negativna
prekršajna boda ako je pravomoćnom odlukom o prekršaju proglašen krivim
za prekršaj iz stavka 5. ovoga članka.

Članak 141. (NN [70/19](https://www.zakon.hr/cms.htm?id=39889),
[114/22](https://www.zakon.hr/cms.htm?id=53896))

\(1\) Na autocestu ne smije se uključiti motorno vozilo koje vuče drugo
vozilo, a koje se zbog neispravnosti ili nedostataka pojedinih dijelova
ne može samo kretati.\
(2) Iznimno od odredbe stavka 1. ovoga članka, vuča vozila dopuštena je
autocestom ako je razlog za vuču nastao za vrijeme kretanja vozila po
autocesti, ali samo krajnjom desnom prometnom trakom do prvog izlaza
kojim kojom se vučeno vozilo može isključiti iz prometa na autocesti.\
(3) Novčanom kaznom u iznosu od 130,00 eura kaznit će se za prekršaj
vozač ako postupi suprotno odredbama ovoga članka.

Članak 142. (NN [70/19](https://www.zakon.hr/cms.htm?id=39889),
[114/22](https://www.zakon.hr/cms.htm?id=53896))

\(1\) Autocestom se vozila moraju kretati krajnjom desnom prometnom
trakom ako nije zakrčena vozilima u koloni.\
(2) Na autocesti vozač smije mijenjati prometnu traku zbog bržeg
kretanja samo prelaženjem vozilom u lijevu prometnu traku.\
(3) Na autocesti vozač ne smije vozilom prelaziti iz trake u traku
(slalom vožnja), pretjecati trakom za zaustavljanje vozila u nuždi,
požurivati vozila ispred sebe davanjem svjetlosnih ili zvučnih znakova
ili na neki drugi način niti izvoditi bilo koju drugu radnju kojom
ugrožava ili dovodi u opasnost druge sudionike u prometu.

\(4\) Vozač, kada se kreće vozilom iza drugog vozila istom prometnom
trakom, mora voziti na udaljenosti koja nije manja od udaljenosti koju
bi prešao brzinom kojom vozi u dvije sekunde (sigurnosni razmak) odnosno
udaljenosti propisanom prometnim znakom.

\(5\) Iznimno od stavka 4. ovoga članka, pri povoljnim uvjetima vožnje,
kada se vozi u koloni vozila koja se kreće manjom brzinom, udaljenost se
može smanjiti, ali ne smije biti manja od udaljenosti koju vozilo, pri
brzini kojom se kreću, može prijeći u jednoj sekundi.\
(6) Novčanom kaznom u iznosu od 260,00 eura kaznit će se za prekršaj
vozač vozila ako postupi suprotno odredbi stavka 1. ovoga članka.\
(7) Novčanom kaznom u iznosu od 260,00 eura kaznit će se za prekršaj
vozač ako postupi suprotno odredbama stavaka 3., 4. i 5. ovoga članka.

\(8\) Vozaču motornog vozila se u evidenciju upisuje jedan negativni
prekršajni bod ako je pravomoćnom odlukom o prekršaju proglašen krivim
za prekršaj iz stavka 7. ovoga članka.

Članak 143. (NN [114/22](https://www.zakon.hr/cms.htm?id=53896))

\(1\) Na autocesti s tri prometne trake ili više prometnih traka,
namijenjenih za promet vozila u jednom smjeru, vozači teretnih
automobila čija je najveća dopuštena masa veća od 3.500 kg i skupova
vozila čija duljina premašuje 7 m, smiju koristiti samo dvije prometne
trake koje se nalaze uz desni rub kolnika.\
(2) Novčanom kaznom u iznosu od 30,00 eura kaznit će se za prekršaj
vozač ako postupi suprotno odredbi ovoga članka.

Članak 144. (NN [114/22](https://www.zakon.hr/cms.htm?id=53896))

\(1\) Vozač koji se vozilom uključuje u promet na autocesti, uz obveze
iz članka 43. -- 45. ovoga Zakona, dužan je koristiti se posebnom trakom
za ubrzavanje.\
(2) Vozač koji se vozilom isključuje iz prometa na autocesti dužan je
svojim vozilom pravodobno zauzeti položaj na krajnjoj desnoj prometnoj
traci i što prije prijeći na posebnu traku za usporavanje.\
(3) Novčanom kaznom u iznosu od 30,00 eura kaznit će se za prekršaj
vozač ako postupi suprotno odredbama ovoga članka.

Članak 145.

Odredbe članka 139. -- 144. ovoga Zakona i odgovarajuće kaznene odredbe,
primjenjuju se i na promet na brzoj cesti i cesti namijenjenoj
isključivo za promet motornih vozila.

#### 25. PROMET U TUNELU

Članak 146. (NN [114/22](https://www.zakon.hr/cms.htm?id=53896))

\(1\) Vozač koji se vozilom kreće kroz tunel ne smije zaustavljati niti
parkirati vozilo u tunelu niti smije polukružno okretati vozilo ili se
vozilom kretati unatrag.\
(2) Novčanom kaznom u iznosu od 130,00 do 260,00 eura kaznit će se za
prekršaj vozač ako postupi suprotno odredbama ovoga članka.

Članak 147. (NN [114/22](https://www.zakon.hr/cms.htm?id=53896))

\(1\) Vozač motornog vozila dužan je za vrijeme kretanja kroz tunel
držati na vozilu upaljena kratka svjetla za osvjetljavanje ceste.\
(2) Novčanom kaznom u iznosu od 60,00 eura kaznit će se za prekršaj
vozač ako postupi suprotno odredbi ovoga članka.

#### 26. VOZILA POD PRATNJOM

Članak 148. (NN [114/22](https://www.zakon.hr/cms.htm?id=53896))

\(1\) Vozilima pod pratnjom, u smislu ovoga Zakona, smatraju se vozila
koja prate pripadnici policije i vojne policije s posebnim policijskim
vozilima opremljenim uređajima za davanje posebnih zvučnih ili
svjetlosnih znakova crvene i plave boje, kao i ta policijska vozila i to
za vrijeme dok se ti znakovi daju.\
(2) Vozač koji na cesti susretne vozilo ili kolonu vozila pod pratnjom i
vozač kojega sustigne vozilo ili kolona vozila pod pratnjom dužni su
zaustaviti svoje vozilo, noću umjesto dugih svjetala upotrijebiti kratka
svjetla za osvjetljavanje ceste, držati se naredbi koje im daju osobe iz
pratnje i kretanje nastaviti tek nakon što prođu sva vozila pod
pratnjom.\
(3) Vozila pod pratnjom vodeći računa o sigurnosti drugih sudionika u
prometu imaju pravo prednosti prolaska u odnosu na sva druga vozila,
osim u odnosu na vozila koja se kreću raskrižjem na kojem se prometom
upravlja prometnim svjetlima ili znacima ovlaštene osobe i na njih se ne
primjenjuju odredbe ovoga Zakona o ograničenju brzine (članak 52. --
55.), o zabrani pretjecanja i obilaženja kolone vozila ili na pješačkom
prijelazu ili prelaženju iz trake u traku (članak 70. stavak 1. točka
1., članak 74. i članak 75. stavak 1.), o zabrani presijecanja kolone
pješaka (članak 89.) te obvezi vezivanja sigurnosnim pojasom (članak
163.) i nisu se dužni kretati jedno iza drugog (članak 112.).\
(4) Iznimno, pod uvjetom da je to neophodno potrebno, a vodeći računa o
sigurnosti drugih sudionika u prometu, na vozila pod pratnjom ne
primjenjuju se ni odredbe o strani kretanja vozila (članak 46. -- 48. a
kada je obustavljen promet i članak 49.), uključivanju u promet (članak
45. stavak 1.), o zaustavljanju i parkiranju te polukružnom okretanju
(članak 79. stavak 1., članak 80. stavak 1. i 3., članak 82. stavak 1.
točka 5., 9., 10., i 11, članak 83. stavak 1., članak 12. stavak 4. i
članak 140.).\
(5) Radi omogućavanja nesmetanog prolaska vozilima iz stavka 1. ovoga
članka, pješaci su se dužni ukloniti dok ta vozila prođu.\
(6) Novčanom kaznom u iznosu od 60,00 eura kaznit će se za prekršaj
vozač ako postupi suprotno odredbi stavka 2. ovoga članka.\
(7) Novčanom kaznom u iznosu od 30,00 eura kaznit će se za prekršaj
pješak ako postupi suprotno odredbi stavka 5. ovoga članka.

#### 27. VOZILA S PRAVOM PREDNOSTI PROLASKA

Članak 149. (NN [108/17](https://www.zakon.hr/cms.htm?id=25267))

\(1\) Na vozila službe hitne pomoći, vozila sanitetskog prijevoza
,vatrogasne službe, civilne zaštite, unutarnjih poslova, vojne policije
i carine, kad posebnim uređajima daju svjetlosne ili zvučne znakove, ne
primjenjuju se odredbe ovoga Zakona o ograničenju brzine (članak 52. --
55.), o propuštanju vozila i prednosti prolaska (članak 57.), o zabrani
pretjecanja i obilaženja kolone vozila ili na pješačkom prijelazu ili
prelaženju iz trake u traku (članak 70. stavak 1. točka 1., članak 74. i
članak 75. stavak 1.), o zabrani presijecanja kolone pješaka (članak
89.) obvezi vezivanja sigurnosnim pojasom (članak 163.) te zabrani
upotrebe mobitela (članak 196. stavak 3.).\
(2) Iznimno, uz uvjet da je to neophodno potrebno, a vodeći računa o
sigurnosti drugih sudionika u prometu, na vozila s prednošću prolaska ne
primjenjuju se ni odredbe o strani kretanja vozila (članak 46. -- 48. a
kada je obustavljen promet i članak 49.), uključivanju u promet (članak
45. stavak 1.) i o zaustavljanju i parkiranju te polukružnom okretanju
(članak 79. stavak 1., članak 80. stavak 1. i 3., članak 82. stavak 1.
točka od 1. do 11., članak 83., članak 12. stavak 4. i članak 140.).\
(3) Kad vozilo unutarnjih poslova i vojne policije upotrebom plavih
svjetala osigurava prolaz jednom vozilu ili koloni vozila koja se kreću
iza njega, vozači su dužni obratiti pažnju i na vozila kojima se
osigurava prolaz, propustiti ih i, prema potrebi, zaustaviti svoja
vozila dok ta vozila ne prođu.\
(4) Glede međusobnog prava prednosti prolaska vozila iz stavka 1. i 3.
ovoga članka važe odredbe ovoga Zakona o propuštanju vozila i prednosti
prolaska.

Članak 150. (NN [108/17](https://www.zakon.hr/cms.htm?id=25267),
[70/19](https://www.zakon.hr/cms.htm?id=39889))

Iznimno od odredbi članka 149. ovoga Zakona, a vodeći računa o
sigurnosti drugih sudionika u prometu, na vozila policije, vojne
policije, sigurnosno-obavještajnih agencija i carine bez obzira imaju li
ugrađene posebne uređaje za utvrđivanje prekršaja i davanje zvučnih i
svjetlosnih signala u obavljanju službenih zadaća, ne primjenjuju se
odredbe ovoga Zakona o ograničenju brzine (članak 52. -- 55.),
prelaženja iz trake u traku (članak 75. stavak 1.), o poštivanju
prometnih znakova (članak 12. stavak 4.) i o zaustavljanju i parkiranju
(članak 79., 80., 82. i 83.) te zabrani upotrebe mobitela (članak 196.
stavak 3.).

Članak 151. (NN [80/13](http://www.zakon.hr/cms.htm?id=432),
[108/17](https://www.zakon.hr/cms.htm?id=25267),
[85/22](https://www.zakon.hr/cms.htm?id=53029))

\(1\) Osobni automobili kojima se koriste suci i državni odvjetnici za
obavljanje očevida povodom kaznenih djela, službena vozila inspektora
cestovnog prometa, vozila Kriznog stožera ministarstva nadležnog za
zdravstvo, vozila gorskih službi spašavanja, interventna vozila
Hrvatskog Crvenog križa, vozila mobilne jedinice veterinarske inspekcije
te vozila ministarstva nadležnog za poslove pravosuđa kojima se prevoze
uhićene ili osuđene osobe i vozila hitne medicinske intervencije u
razminiranju, kad posebnim uređajima daju svjetlosne i zvučne znakove,
imaju prednost prolaska u odnosu na sva druga vozila, osim vozila pod
pratnjom i vozila iz članka 149. stavaka 1. i 3. ovoga Zakona i na njih
se, uz uvjet iz članka 149. stavka 2. ovoga Zakona, ne primjenjuju
odredbe ovoga Zakona o ograničenju brzine (članci 52. -- 55.) te o
zaustavljanju i parkiranju (članak 79. stavak 1., članak 80. stavci 1. i
3., članak 82. stavak 1. točke 5., 9., 10. i 11., članak 83. stavak 1. i
članak 12. stavak 4.).\
(2) Osobe koje sudjeluju u prometu na cesti u uvjetima i slučajevima iz
članka 150. i 151. dužne su voditi računa o sigurnosti drugih sudionika
u prometu.

Članak 152. (NN [85/22](https://www.zakon.hr/cms.htm?id=53029),
[114/22](https://www.zakon.hr/cms.htm?id=53896))

\(1\) Da bi omogućili prolaz vozilima iz članaka 148., 149. i 151. ovoga
Zakona, pješaci su dužni skloniti se, a vozači drugih vozila propustiti
ih i prema potrebi zaustaviti svoje vozilo dok ta vozila ne prođu tako
da se:

1\. na cesti koja ima dvije kolničke trake s po jednom prometnom trakom
vozila u prometnoj traci pomiču udesno u smjeru kretanja,

2\. na cesti koja ima kolničku traku s jednom prometnom trakom vozila u
prometnoj traci pomiču udesno u smjeru kretanja,

3\. na cesti koja ima kolničku traku s dvije prometne trake vozila u
lijevoj prometnoj traci pomiču ulijevo, a u desnoj prometnoj traci
udesno,

4\. na cesti koja ima kolničku traku s tri i više prometnih traka vozila
u lijevoj prometnoj traci pomiču ulijevo, a u ostalim prometnim trakama
pomiču udesno.

\(2\) Novčanom kaznom u iznosu od 60,00 eura kaznit će se za prekršaj
vozač ako postupi suprotno odredbama ovoga članka.

\(3\) Novčanom kaznom u iznosu od 30,00 eura kaznit će se za prekršaj
pješak ako postupi suprotno odredbama ovoga članka.

Članak 153. (NN [80/13](http://www.zakon.hr/cms.htm?id=432),
[108/17](https://www.zakon.hr/cms.htm?id=25267),
[114/22](https://www.zakon.hr/cms.htm?id=53896))

\(1\) Uređaji za davanje posebnih svjetlosnih i zvučnih znakova smiju se
ugrađivati i upotrebljavati samo na vozilima kojima pripadnici policije
obavljaju pratnju (članak 148. stavak 1.) te na vozilima s pravom
prednosti prolaska iz članka 149. stavka 1. i 3. i članka 151. ovoga
Zakona.\
(2) Na vozilima policije, osim uređaja iz stavka 1. ovoga članka, mogu
se ugraditi i uređaji na kojima se izriču ili ispisuju zapovijedi i
obavijesti vozačima koji se kreću ispred ili iza policijskih vozila
(obvezno zaustavljanje, stop policija, slijedi me, smanjite brzinu,
prometna nesreća, opasnost na cesti i sl.).\
(3) Na službenim vozilima ovlaštenih carinskih službenika, inspektora
cestovnog prometa i na vozilima mobilne jedinice veterinarske inspekcije
mogu se ugraditi uređaji kojima se ispisuju zapovijedi i obavijesti
vozačima koji se kreću ispred ili iza tih vozila.\
(4) Vozila iz članka 149. ovoga Zakona mogu imati više plavih
rotacijskih svjetala ugrađenih na najvišem dijelu vozila i uređaj za
davanje znakova u nizu tonova raznih visina, a vozila iz članka 151.
ovoga Zakona samo jedno plavo rotacijsko svjetlo i uređaj za davanje
znakova u nizu tonova raznih visina.\
(5) Novčanom kaznom u iznosu od 660,00 do 1990,00 eura kaznit će se za
prekršaj pravna ili fizička osoba obrtnik ako postupi suprotno odredbama
ovoga članka.\
(6) Za prekršaj iz ovoga članka kaznit će se novčanom kaznom u iznosu od
190,00 do 660,00 eura i odgovorna osoba u pravnoj osobi i u tijelu
državne vlasti ili tijelu jedinice lokalne i područne (regionalne)
samouprave.\
(7) Novčanom kaznom u iznosu od 90,00 eura kaznit će se za prekršaj
vozač koji u prometu na cesti u vozilu ima ili upotrebljava posebne
uređaje suprotno odredbama ovoga članka te će se isti oduzeti.

#### 28. TERET NA VOZILU

Članak 154. (NN [108/17](https://www.zakon.hr/cms.htm?id=25267),
[114/22](https://www.zakon.hr/cms.htm?id=53896))

\(1\) Vozilo u prometu na cesti mora udovoljavati uvjetima glede
dimenzija, najveće dopuštene mase i osovinskog opterećenja utvrđenih
posebnim propisom. Vozilo u prometu na cesti ne smije se opteretiti
iznad najveće dopuštene mase ili dopuštenog osovinskog opterećenja
upisanog u prometnu dozvolu ili preko mogućnosti koje dopuštaju osobine
ceste utvrđene prometnim znakom.

\(2\) Teret na vozilu mora biti raspoređen i, prema potrebi, osiguran,
pričvršćen i pokriven tako da:

1\) ne ugrožava sigurnost sudionika u prometu i ne nanosi štetu cesti i
objektima na cesti,

2\) ne umanjuje stabilnost vozila i ne otežava upravljanje vozilom,

3\) ne smanjuje vozaču preglednost nad cestom,

4\) ne stvara suvišnu buku i da se ne rasipa po cesti,

5\) ne zaklanja svjetlosne i svjetlosno-signalne uređaje na vozilu,
registarske pločice i druge propisane oznake na vozilu.

\(3\) Iznimno od odredbe stavka 1. ovoga članka dopušteno je odstupanje
do 3 % najveće dopuštene mase i dopuštenog osovinskog opterećenja
utvrđenih posebnim propisom, odnosno preko najveće dopuštene mase i
dopuštenog osovinskog opterećenja upisanih u prometnu dozvolu, odnosno
preko mogućnosti koje dopuštaju osobine ceste utvrđene prometnim znakom,
uz uvjet da, zbog karakteristika tereta i drugih opravdanih okolnosti,
na mjestu utovara nije bilo moguće utvrditi točnu masu tereta.

\(4\) Vozila koja zajedno s teretom ne udovoljavaju propisanim uvjetima
glede dimenzija, odnosno čija ukupna masa i osovinsko opterećenje
premašuje propisanu najveću dopuštenu masu i dozvoljena osovinska
opterećenja mogu sudjelovati u prometu na cesti ako imaju posebnu
dozvolu za taj prijevoz.

\(5\) Operativne poslove mjerenja, odnosno kontrolu osovinskog
opterećenja, ukupne mase i dimenzija vozila u prometu na cestama
obavljaju stručno osposobljeni zaposlenici Hrvatskih cesta, policijski
službenici, inspektori cestovnog prometa i inspektori cesta, odnosno
ovlašteni carinski službenici u okviru obavljanja poslova carinskog
nadzora.

\(6\) Novčanom kaznom u iznosu od 260,00 do 660,00 eura kaznit će se za
prekršaj pravna ili fizička osoba obrtnik ako postupi suprotno odredbama
ovoga članka, a nedostaci utvrđeni tijekom tehničkog pregleda vozila,
posebnim propisom, kategorizirani su kao veći.

\(7\) Novčanom kaznom u iznosu od 660,00 do 1990,00 eura kaznit će se za
prekršaj pravna ili fizička osoba obrtnik ako postupi suprotno odredbama
ovoga članka, a nedostaci utvrđeni tijekom tehničkog pregleda vozila,
posebnim propisom, kategorizirani su kao opasni ili ako nema posebnu
dozvolu za prijevoz ili prijevoz obavlja suprotno dopuštenju iz dozvole.

\(8\) Novčanom kaznom u iznosu od 190,00 do 660,00 eura kaznit će se za
prekršaj i odgovorna osoba u pravnoj osobi, u tijelu državne vlasti ili
tijelu jedinice lokalne i područne (regionalne) samouprave ako postupi
suprotno odredbama ovoga članka, a nedostaci utvrđeni tijekom tehničkog
pregleda vozila, posebnim propisom, kategorizirani su kao veći.

\(9\) Novčanom kaznom u iznosu od 260,00 do 920,00 eura kaznit će se za
prekršaj i odgovorna osoba u pravnoj osobi, u tijelu državne vlasti ili
tijelu jedinice lokalne i područne (regionalne) samouprave ako postupi
suprotno odredbama ovoga članka, a nedostaci utvrđeni tijekom tehničkog
pregleda vozila, posebnim propisom, kategorizirani su kao opasni ili ako
nema posebnu dozvolu za prijevoz ili prijevoz obavlja suprotno
dopuštenju iz dozvole.

\(10\) Novčanom kaznom u iznosu od 130,00 do 260,00 eura kaznit će se za
prekršaj vozač ako postupi suprotno odredbama ovoga članka, a nedostaci
utvrđeni tijekom tehničkog pregleda vozila, posebnim propisom,
kategorizirani su kao veći.

\(11\) Novčanom kaznom u iznosu od 260,00 do 660,00 eura kaznit će se za
prekršaj vozač ako postupi suprotno odredbama ovoga članka, a nedostaci
utvrđeni tijekom tehničkog pregleda vozila, posebnim propisom,
kategorizirani su kao opasni ili ako nema posebnu dozvolu za prijevoz
ili prijevoz obavlja suprotno dopuštenju iz dozvole.

Članak 155. (NN [114/22](https://www.zakon.hr/cms.htm?id=53896))

\(1\) Teret na vozilu ne smije premašiti najudaljeniju točku na prednjoj
strani vozila više od jedan metar.\
(2) Teret koji se prevozi na vozilu i priključnom vozilu može premašiti
najudaljeniju točku na stražnjoj strani vozila najviše za jednu šestinu
svoje duljine koja je kao kontinuirani teret oslonjena na tovarni
prostor.\
(3) Ako se vozilom prevozi teret u kombinaciji koja se sastoji od vučnog
vozila i jednoosovinske prikolice, pod duljinom vozila razumijeva se
ukupna duljina vučnog vozila i jednoosovinske prikolice.\
(4) Ako teret na vozilu premašuje više od jednog metra najudaljenije
točke na stražnjoj strani vozila, najizbočenija točka tereta mora biti
označena crvenom tkaninom.\
(5) Najizbočenija točka tereta koji se prevozi teretnim motornim ili
priključnim vozilom mora u slučaju iz stavka 4. ovoga članka biti
označena pločom. Ta je ploča kvadratnog oblika, dimenzija 50x50 cm,
obojena naizmjeničnim kosim trakama reflektirajuće narančaste i bijele
boje i postavljena okomito na uzdužnu os vozila.\
(6) Novčanom kaznom u iznosu od 660,00 do 1990,00 eura kaznit će se za
prekršaj pravna ili fizička osoba obrtnik ako postupi suprotno odredbama
ovoga članka.\
(7) Za prekršaj iz ovoga članka kaznit će se novčanom kaznom u iznosu od
190,00 do 660,00 eura i odgovorna osoba u pravnoj osobi.\
(8) Novčanom kaznom u iznosu od 60,00 eura kaznit će se za prekršaj
vozač ako postupi suprotno odredbama ovoga članka.

Članak 156. (NN [114/22](https://www.zakon.hr/cms.htm?id=53896))

\(1\) Noću, a i danju u slučaju smanjene vidljivosti, najizbočenija
točka na teretu koji se prevozi vozilom mora biti označena:\
1) u slučaju iz članka 155. stavka 4. ovoga Zakona -- svjetlom i
reflektirajućom tvari crvene boje,\
2) kad teret na motornom ili na priključnom vozilu bočno premašuje više
od 20 cm vanjski rub prednjeg ili stražnjeg svjetla za označavanje
vozila -- svjetlom i katadiopterom koji s prednje strane daju bijelo
svjetlo, a sa stražnje strane crveno svjetlo.\
(2) Novčanom kaznom u iznosu od 660,00 do 1990,00 eura kaznit će se za
prekršaj pravna ili fizička osoba obrtnik ako postupi suprotno odredbama
ovoga članka.\
(3) Za prekršaj iz ovoga članka kaznit će se novčanom kaznom u iznosu od
190,00 do 660,00 eura i odgovorna osoba u pravnoj osobi.\
(4) Novčanom kaznom u iznosu od 60,00 eura kaznit će se za prekršaj
vozač ako postupi suprotno odredbama ovoga članka.

Članak 157. (NN [114/22](https://www.zakon.hr/cms.htm?id=53896))

\(1\) Na biciklu, mopedu i motociklu ne smije se prevoziti predmete šire
od 50 cm sa svake strane vozila.\
(2) Na prikolici bicikla i mopeda ne smije se prevoziti predmete šire od
80 cm.\
(3) Novčanom kaznom u iznosu od 30,00 eura kaznit će se za prekršaj
vozač bicikla, mopeda ili motocikla ako postupi suprotno odredbama ovoga
članka.

#### 29. PRIJEVOZ OSOBA VOZILIMA

Članak 158. (NN [85/22](https://www.zakon.hr/cms.htm?id=53029),
[114/22](https://www.zakon.hr/cms.htm?id=53896))

\(1\) U vozilu ili na vozilu smije se prevoziti u prometu na cesti
onoliko osoba koliko ima ugrađenih sjedala, odnosno koliko je upisano u
prometnoj dozvoli, osim na osobnom prijevoznom sredstvu kojim se smije
prevoziti samo osoba koja upravlja tim vozilom.\
(2) Novčanom kaznom u iznosu od 660,00 do 1990,00 eura kaznit će se za
prekršaj pravna ili fizička osoba obrtnik ako postupi suprotno odredbi
stavka 1. ovoga članka.\
(3) Za prekršaj iz stavka 1. ovoga članka kaznit će se novčanom kaznom u
iznosu od 190,00 do 660,00 eura i odgovorna osoba u pravnoj osobi.\
(4) Novčanom kaznom u iznosu od 30,00 eura kaznit će se za prekršaj
vozač koji postupi suprotno odredbi stavka 1. ovoga članka.

Članak 159. (NN [114/22](https://www.zakon.hr/cms.htm?id=53896))

\(1\) Na prikolicama iz članka 93. ovoga Zakona i u tovarnom sanduku
mopeda ili motocikla, ne smiju se prevoziti osobe.\
(2) Osobe se mogu prevoziti u bočnoj prikolici motocikla.\
(3) Novčanom kaznom u iznosu od 30,00 eura kaznit će se za prekršaj
vozač ako vozilom prevozi osobe suprotno odredbama ovoga članka.

Članak 160. (NN [114/22](https://www.zakon.hr/cms.htm?id=53896),
[114/22](https://www.zakon.hr/cms.htm?id=53896))

\(1\) Vozač ne smije prevoziti osobe u zatvorenom prostoru vozila koje
se ne može otvoriti iznutra, osim vozilima unutarnjih poslova, oružanih
snaga Republike Hrvatske i tijela za izvršenje kaznenih i prekršajnih
sankcija i to samo za službene potrebe.\
(2) Novčanom kaznom u iznosu od 660,00 do 1990,00 eura kaznit će se za
prekršaj pravna ili fizička osoba obrtnik ako postupi suprotno odredbi
ovoga članka.\
(3) Za prekršaj iz ovoga članka kaznit će se novčanom kaznom u iznosu od
190,00 do 660,00 eura i odgovorna osoba u pravnoj osobi i u tijelu
državne vlasti ili tijelu jedinice lokalne i područne (regionalne)
samouprave.\
(4) Novčanom kaznom u iznosu od 30,00 eura kaznit će se za prekršaj i
vozač ako postupi suprotno odredbama ovoga članka.

Članak 161. (NN [92/14](http://www.zakon.hr/cms.htm?id=1009),
[114/22](https://www.zakon.hr/cms.htm?id=53896))

\(1\) Vozač bicikla stariji od 18 godina može na biciklu prevoziti osobe
starije od osam godina samo ako se na biciklu nalaze posebna sjedala za
svaku osobu, držač za ruke i noge, odnosno pedale.\
(2) Vozač bicikla stariji od 18 godina može na biciklu prevoziti dijete
do osam godina starosti, ako je na biciklu ugrađeno posebno sjedalo,
prilagođeno veličini djeteta i čvrsto spojeno s biciklom te ako dijete
na glavi nosi propisanu i uredno pričvršćenu zaštitnu kacigu.\
(3) Vozač bicikla, mopeda i motocikla ne smije prevoziti osobu koja je
pod utjecajem droga ili lijekova ili ako u krvi ima alkohola iznad 0,50
g/kg, odnosno odgovarajući iznos miligrama u litri izdahnutog zraka.\
(4) Dijete mlađe od 12 godina ne smije se prevoziti na mopedu i
motociklu.\
(5) Novčanom kaznom u iznosu od 30,00 eura kaznit će se za prekršaj
vozač ako postupi suprotno odredbama stavka 1. i 2. ovoga članka.\
(6) Novčanom kaznom u iznosu od 60,00 eura kaznit će se za prekršaj
vozač ako postupi suprotno odredbama stavka 3. i 4. ovoga članka.

Članak 162. (NN [114/22](https://www.zakon.hr/cms.htm?id=53896))

\(1\) Osoba koja se prevozi vozilom ne smije ni na koji način ometati
vozača u upravljanju vozilom, niti utjecati na vozača da upravlja
vozilom na način kojim se smanjuje sigurnost prometa.\
(2) Novčanom kaznom u iznosu od 60,00 eura kaznit će se za prekršaj
osoba koja postupi suprotno stavku 1. ovoga članka.

Članak 163. (NN [92/14](http://www.zakon.hr/cms.htm?id=1009),
[70/19](https://www.zakon.hr/cms.htm?id=39889),
[114/22](https://www.zakon.hr/cms.htm?id=53896))

\(1\) Vozač i putnici tijekom vožnje u motornom vozilu na sjedalima na
kojima su ugrađeni sigurnosni pojasevi, dužni su koristiti pojas na
način koji je odredio proizvođač sigurnosnog pojasa.

\(2\) Iznimno od odredbe stavka 1. ovoga članka, sigurnosni pojas ne
moraju koristiti osobe koje imaju uvjerenje da iz zdravstvenih razloga
ne mogu koristiti pojas.

\(3\) Ministar nadležan za zdravstvo propisat će postupak, uvjete i
način izdavanja uvjerenja iz stavka 2. ovoga članka.

\(4\) Vozač motornog vozila za prijevoz osoba koje osim sjedala za
vozača ima još najviše 8 sjedala i vozila za prijevoz tereta u kojima su
ugrađeni sigurnosni pojasevi ne smije u takvim motornim vozilima
prevoziti djecu nižu od 150 centimetara ako nisu smještena u posebnoj
sigurnosnoj sjedalici/postolju koja su za vozilo pričvršćena sigurnosnim
pojasom vozila ili posebnim kopčama u vozilu i suprotno načinu koji je
odredio proizvođač posebne sigurnosne sjedalice.

\(5\) Vozač motornog vozila koje osim sjedala za vozača ima još najviše
8 sjedala i u kojem su ugrađeni sigurnosni pojasevi smije na sjedalima
koja nisu prednja prevoziti djecu nižu od 150 cm, a visoku barem 135 cm,
koja nisu smještena u sigurnosnoj sjedalici/postolju, ukoliko su ona
pravilno vezana sigurnosnim pojasom za odrasle osobe.

\(6\) Vozač motornog vozila za prijevoz osoba koje osim sjedala za
vozača ima još najviše 8 sjedala i vozila za prijevoz tereta u koja nisu
ugrađeni sigurnosni pojasevi ne smije u takvim vozilima prevoziti djecu
mlađu od tri godine, a djeca stara tri godine i više, a niža od 150 cm
ne smiju se smjestiti na prednje sjedalo.

\(7\) Vozač motornog vozila ne smije prevoziti dijete smješteno u
sigurnosnoj sjedalici okrenutoj suprotno od smjera vožnje na putničkom
sjedalu zaštićenom prednjim zračnim jastukom, ako zračni jastuk nije
deaktiviran, čak i u slučajevima kada se zračni jastuk automatski
isključuje.

\(8\) Novčanom kaznom u iznosu od 130,00 eura kaznit će se za prekršaj
vozač i druga osoba ako postupi suprotno odredbi stavka 1. ovoga članka.

\(9\) Novčanom kaznom u iznosu od 130,00 eura kaznit će se za prekršaj
vozač ako postupi suprotno odredbama stavaka 4. do 7. ovoga članka.

Članak 164. (NN [114/22](https://www.zakon.hr/cms.htm?id=53896))

\(1\) Za vrijeme kretanja, u vozilo se ne smije uskakati, iskakati,
otvarati vrata, naginjati se izvan vozila i voziti se na vanjskim
dijelovima vozila ili na traktorskim priključcima.\
(2) Iznimno od odredbe stavka 1. ovoga članka, na vanjskim dijelovima
vozila mogu se voziti osobe koje obavljaju poslove na vozilima
vatrogasne službe, vozilima komunalne djelatnosti i elektrodispečerske
službe ako su na tim vozilima ugrađene platforme za stajanje i držači i
ako se ne kreću brzinom većom od 30 km na sat.\
(3) Novčanom kaznom u iznosu od 30,00 eura kaznit će se za prekršaj
osoba ako postupi suprotno odredbi stavka 1. ovoga članka.\
(4) Novčanom kaznom u iznosu od 60,00 eura kaznit će se za prekršaj
vozač ako prevozi osobu suprotno odredbama stavka 1. ovoga članka ili
ako za više od 10 km na sat prekorači brzinu u slučajevima iz stavka 2.
ovoga članka bez obzira na dopuštenu ili prometnim znakom ograničenu
brzinu.

Članak 165.

Motornim ili priključnim vozilom za prijevoz putnika u javnom gradskom i
prigradskom prometu i autobusom kojim se obavlja prijevoz za vlastite
potrebe u gradskom prometu, iznimno od članka 158. stavka 1. ovoga
Zakona, smije se prevoziti osobe i stojeći.

Članak 166. (NN [114/22](https://www.zakon.hr/cms.htm?id=53896))

\(1\) Na teretnom automobilu u prostoru za smještaj tereta ili na
priključnom vozilu koje vuče traktor, može se prevoziti najviše pet
osoba koje rade na utovaru ili istovaru tereta ili obavljaju druge
radove.\
(2) Osobe koje nisu navršile 14 godina smiju se prevoziti na vozilima iz
stavka 1. ovoga članka samo uz pratnju punoljetne osobe.\
(3) Novčanom kaznom u iznosu od 30,00 eura kaznit će se za prekršaj
vozač ako postupi suprotno odredbama ovoga članka.

Članak 167. (NN [114/22](https://www.zakon.hr/cms.htm?id=53896))

\(1\) Na teretnom automobilu u prostoru za smještaj tereta ili na
priključnom vozilu koje vuče traktor, može se uz odobrenje prevoziti
više od pet osoba koje rade na utovaru ili istovaru tereta ili obavljaju
druge radove, radnike od mjesta stanovanja do mjesta rada i obratno te
od jednog mjesta rada na drugo.\
(2) Prijevoz osoba na vozilima iz stavka 1. ovoga članka može se
odobriti i u drugim opravdanim slučajevima.\
(3) Novčanom kaznom u iznosu od 660,00 do 1990,00 eura kaznit će se za
prekršaj pravna ili fizička osoba obrtnik ako postupi suprotno odredbama
ovoga članka.\
(4) Za prekršaj iz ovoga članka kaznit će se novčanom kaznom u iznosu od
190,00 do 660,00 eura i odgovorna osoba u pravnoj osobi.\
(5) Novčanom kaznom u iznosu od 30,00 eura kaznit će se za prekršaj
vozač ako postupi suprotno odredbama ovoga članka.

Članak 168.

\(1\) Teretni automobil kojim se prevoze osobe u prostoru za smještaj
tereta uz odobrenje mora imati: sjedala pričvršćena za karoseriju široka
najmanje 45 cm, stranicu na stražnjoj strani karoserije visoku najmanje
120 cm, čvrst vanjski naslon visok najmanje 120 cm na stražnjim
sjedalima i na sjedalima uzduž ruba karoserije ako su njezine stranice
niže od 120 cm, nosač cerade i ceradu s dva otvora za prozračivanje,
jedan na prednjoj, a drugi na stražnjoj strani te stepenice za ulazak i
izlazak osoba.\
(2) Ispunjavanje uvjeta iz stavka 1. ovoga članka i broj osoba koje se
mogu prevoziti, utvrđuje stanica za tehnički pregled vozila.

Članak 169. (NN [114/22](https://www.zakon.hr/cms.htm?id=53896))

\(1\) Na radnom stroju i njegovom priključnom vozilu za vrijeme kretanja
po cesti smije se nalaziti vozač i pratilac.\
(2) Na motokultivatoru za vrijeme kretanja po cesti smije se nalaziti
samo vozač, a na priključnom vozilu motokultivatora smije se nalaziti
najviše tri osobe koje rade na utovaru ili istovaru tereta ili obavljaju
druge poslove.\
(3) Novčanom kaznom u iznosu od 660,00 do 1990,00 eura kaznit će se za
prekršaj pravna ili fizička osoba obrtnik ako postupi suprotno odredbama
ovoga članka.\
(4) Za prekršaj iz ovoga članka kaznit će se novčanom kaznom u iznosu od
190,00 do 660,00 eura i odgovorna osoba u pravnoj osobi.\
(5) Novčanom kaznom u iznosu od 30,00 eura kaznit će se za prekršaj
vozač ako postupi suprotno odredbama ovoga članka.

Članak 170. (NN [114/22](https://www.zakon.hr/cms.htm?id=53896))

\(1\) Odobrenje iz članka 167. ovoga Zakona izdaje policijska uprava,
odnosno policijska postaja na čijem području prijevoz počinje.\
(2) Odobrenje nije potrebno kad se prijevoz obavlja radi pružanja hitne
pomoći pri spašavanju ljudi i imovine ili kad se obavlja vozilima
unutarnjih poslova ili oružanih snaga Republike Hrvatske.\
(3) Odobrenje iz stavka 1. ovoga članka važi najdulje šest mjeseci.
Vozač mora kod sebe imati odobrenje i pokazati ga na zahtjev ovlaštene
službene osobe.\
(4) Novčanom kaznom u iznosu od 30,00 eura kaznit će se za prekršaj
vozač ako postupi suprotno odredbama stavka 3. ovoga članka.

Članak 171. (NN [114/22](https://www.zakon.hr/cms.htm?id=53896))

\(1\) U parkovima, hotelsko-turističkim i sličnim naseljima, pješačkim
zonama, gradovima i slično, na cesti kojom je zabranjen ili se ne odvija
promet vozila, u pravilu samo u turističke svrhe, traktor ili neko drugo
vučno motorno vozilo, smije vući najviše četiri priključna vozila
uređena za prijevoz osoba i na njima uz odobrenje prevoziti osobe u
sjedećem položaju (turistički vlak).\
(2) Iznimno od odredbe stavka 1. ovoga članka vozila koja se koriste u
turističke svrhe, u uvjetima odvijanja prometa drugih vozila, vučno
vozilo smije vući najviše dva priključna vozila.\
(3) Odobrenje iz stavka 1. ovoga članka izdaje tijelo jedinice lokalne i
područne (regionalne) samouprave nadležno za poslove prometa.\
(4) Novčanom kaznom u iznosu od 660,00 do 1990,00 eura kaznit će se za
prekršaj pravna ili fizička osoba obrtnik ako postupi suprotno odredbama
stavka 1. i 2. ovoga članka.\
(5) Za prekršaj iz ovoga članka kaznit će se novčanom kaznom u iznosu od
190,00 do 660,00 eura i odgovorna osoba u pravnoj osobi, odgovorna osoba
u tijelu jedinice lokalne i područne (regionalne) samouprave.\
(6) Novčanom kaznom u iznosu od 60,00 eura kaznit će se za prekršaj i
vozač ako postupi suprotno odredbama stavka 1. i 2. ovoga članka.

Članak 172. (NN [114/22](https://www.zakon.hr/cms.htm?id=53896))

\(1\) U prometu na cesti zabranjeno je prevoziti osobe:\
1) teretnim automobilom kojem tovarni sanduk nema stranice,\
2) vozilom s automatskim istovarivačem,\
3) priključnim vozilom za prijevoz tereta koje vuče teretni automobil,\
4) prikolicom za stanovanje (kamp-prikolica),\
5) priključnim vozilom koje vuče traktor, kad traktor vuče više od
jednoga priključnog vozila, osim u slučaju iz članka 171. ovoga Zakona
(turistički vlak).\
(2) Novčanom kaznom u iznosu od 660,00 do 1990,00 eura kaznit će se za
prekršaj pravna ili fizička osoba obrtnik ako postupi suprotno odredbama
ovoga članka.\
(3) Za prekršaj iz ovoga članka kaznit će se novčanom kaznom u iznosu od
190,00 do 660,00 eura i odgovorna osoba u pravnoj osobi.\
(4) Novčanom kaznom u iznosu od 60,00 eura kaznit će se za prekršaj i
vozač ako postupi suprotno odredbama ovoga članka.

Članak 173. (NN [114/22](https://www.zakon.hr/cms.htm?id=53896))

\(1\) Osobe koje se prevoze teretnim automobilom u prostoru za smještaj
tereta i priključnim vozilom koje vuče traktor ili radnom stroju ne
smiju stajati u vozilu, sjediti na stranicama, na nestabilnom teretu ili
na teretu koji prelazi visinu stranica vozila.\
(2) Novčanom kaznom u iznosu od 30,00 eura kaznit će se za prekršaj
osoba ako postupi suprotno odredbama ovoga članka.

### VI. DUŽNOSTI U SLUČAJU PROMETNE NESREĆE

Članak 174.

Osoba koja se zatekne ili naiđe na mjesto prometne nesreće u kojoj ima
ozlijeđenih osoba dužna je, u okviru svojih znanja i sposobnosti,
pružiti pomoć osobama ozlijeđenim u prometnoj nesreći.

Članak 175. (NN [70/19](https://www.zakon.hr/cms.htm?id=39889),
[114/22](https://www.zakon.hr/cms.htm?id=53896))

\(1\) Sudionik u prometnoj nesreći u kojoj je netko izgubio život ili je
ozlijeđen, dužan je:\
1) ostati na mjestu prometne nesreće, s tim što se može privremeno
udaljiti samo radi pružanja pomoći osobama ozlijeđenim u prometnoj
nesreći ili ako mu je samom potrebna liječnička pomoć, odnosno radi
obavještavanja policije,\
2) poduzeti sve što je u njegovoj moći da se otklone nove opasnosti koje
mogu nastati na mjestu prometne nesreće i da se omogući normalan tok
prometa te da nastoji da se ne mijenja stanje na mjestu nesreće i da se
sačuvaju postojeći tragovi, uz uvjet da poduzimanje tih mjera ne
ugrožava sigurnost prometa,\
3) o prometnoj nesreći obavijestiti najbližu policijsku upravu ili
policijsku postaju i vratiti se na mjesto prometne nesreće i sačekati
dolazak ovlaštene osobe koja obavlja očevid.\
(2) Pravna ili fizička osoba koja je obaviještena o prometnoj nesreći u
kojoj je neka osoba ozlijeđena dužna je o tome odmah obavijestiti
najbližu zdravstvenu ustanovu i policijsku upravu, odnosno policijsku
postaju.\
(3) Novčanom kaznom u iznosu od 1320,00 do 2650,00 eura ili kaznom
zatvora u trajanju do 60 dana kaznit će se za prekršaj vozač motornog
vozila koji ne ostane na mjestu prometne nesreće.

\(4\) Vozaču koji je proglašen krivim za prekršaj iz stavka 3. ovoga
članka izreći će se zaštitna mjera zabrane upravljanja motornim vozilom
u trajanju od najmanje 12 mjeseci.

\(5\) Vozaču motornog vozila se u evidenciju upisuje šest negativnih
prekršajnih bodova ako je pravomoćnom odlukom o prekršaju proglašen
krivim za prekršaj iz stavka 3. ovoga članka.

Članak 176. (NN [70/19](https://www.zakon.hr/cms.htm?id=39889),
[114/22](https://www.zakon.hr/cms.htm?id=53896))

\(1\) Vozači, sudionici prometne nesreće, u kojoj je uzrokovana samo
materijalna šteta na vozilima, dužni su, ukoliko je to moguće, odmah
ukloniti vozila s kolnika, omogućiti nesmetano odvijanje prometa,
popuniti i potpisati Europsko izvješće o nesreći ili na drugi način
razmijeniti osobne podatke i podatke o vozilima.\
(2) Vozači iz stavka 1. ovoga članka ne smiju napustiti mjesto prometne
nesreće dok nisu popunili i potpisali Europsko izvješće ili na drugi
način razmijenili osobne podatke i podatke o vozilima.\
(3) U slučaju prometne nesreće samo s materijalnom štetom, kad na mjestu
nesreće nema vlasnika vozila ili vlasnika druge oštećene stvari, vozač
je dužan vlasniku vozila ili druge oštećene stvari ostaviti podatke o
sebi i vozilu kojim je uzrokovao prometnu nesreću.\
(4) Novčanom kaznom u iznosu od 60,00 eura kaznit će se vozači ako odmah
s kolnika, ukoliko je to moguće, ne uklone vozila i omoguće nesmetano
odvijanje prometa.\
(5) Novčanom kaznom u iznosu od 390,00 do 920,00 eura kaznit će se vozač
ako drugom sudioniku u prometnoj nesreći ili osobi vlasniku oštećenog
vozila ili druge stvari ne ostavi svoje podatke ili ne popuni Europsko
izvješće i napusti mjesto prometne nesreće.

\(6\) Vozaču koji je proglašen krivim za prekršaj iz stavka 5. ovoga
članka izreći će se zaštitna mjera zabrane upravljanja motornim vozilom
u trajanju od najmanje šest mjeseci.

\(7\) Vozaču motornog vozila se u evidenciju upisuju tri negativna
prekršajna boda ako je pravomoćnom odlukom o prekršaju proglašen krivim
za prekršaj iz stavka 5. ovoga članka.

Članak 177. (NN [114/22](https://www.zakon.hr/cms.htm?id=53896))

\(1\) Vozač koji je vozilom sudjelovao u prometnoj nesreći u kojoj ima
poginulih ili ozlijeđenih osoba, a i druga osoba koja je neposredno
sudjelovala u takvoj nesreći, imaju pravo tražiti osobne podatke i
adresu od osoba koje su bile prisutne kad se nesreća dogodila.\
(2) Novčanom kaznom u iznosu od 30,00 eura kaznit će se za prekršaj
osoba ako odbije dati osobne podatke i adresu sukladno odredbi ovoga
članka.

Članak 178. (NN [114/22](https://www.zakon.hr/cms.htm?id=53896))

\(1\) Vozač koji se zatekne ili naiđe na mjesto prometne nesreće dužan
je na zahtjev ovlaštene osobe prevesti osobu ozlijeđenu u prometnoj
nesreći do najbliže zdravstvene ustanove.\
(2) Vozač je dužan postupiti prema odredbi stavka 1. ovoga članka i
prije dolaska ovlaštene osobe, osim ako se nesreća dogodila na mjestu na
kojem se može očekivati brzi dolazak vozila hitne pomoći ili ako vozač
zaključi da se nestručnim i neodgovarajućim načinom prijevoza stanje
ozlijeđene osobe može pogoršati.\
(3) Novčanom kaznom u iznosu od 30,00 eura kaznit će se za prekršaj
vozač koji odbije prevesti osobu ozlijeđenu u prometnoj nesreći.

Članak 179. (NN [114/22](https://www.zakon.hr/cms.htm?id=53896))

\(1\) Ako je zdravstvena ustanova obaviještena o prometnoj nesreći ili
je primila na liječenje osobu ozlijeđenu u prometnoj nesreći, dužna je o
tome odmah obavijestiti policijsku upravu, odnosno policijsku postaju na
čijem se području dogodila prometna nesreća.\
(2) Ako osoba ozlijeđena u prometnoj nesreći umre od zadobivenih
ozljeda, zdravstvena ustanova dužna je o tome odmah obavijestiti
policijsku upravu, odnosno policijsku postaju na čijem se području
dogodila prometna nesreća.\
(3) Novčanom kaznom u iznosu od 660,00 do 1990,00 eura kaznit će se za
prekršaj zdravstvena ustanova ako postupi suprotno odredbama ovoga
članka.\
(4) Za prekršaj iz ovoga članka kaznit će se novčanom kaznom u iznosu od
190,00 do 660,00 eura i odgovorna osoba (liječnik) u zdravstvenoj
ustanovi i liječnik u privatnoj praksi.

Članak 180. (NN [114/22](https://www.zakon.hr/cms.htm?id=53896))

\(1\) Ako je vozilo zbog prometne nesreće onesposobljeno za daljnje
kretanje na cesti, vozač ili vlasnik, odnosno korisnik vozila dužan je
vozilo, teret, stvari ili drugi materijal rasut po cesti ukloniti s
kolnika, nakon što to naredi ili dopusti ovlaštena osoba koja obavlja
očevid.\
(2) Ako vozač ili vlasnik, odnosno korisnik vozila nije u stanju
postupiti sukladno odredbi stavka 1. ovoga članka, ovlaštena osoba koja
se zatekne na mjestu nesreće ili na mjestu gdje se nalazi neispravno
vozilo naredit će pravnoj ili fizičkoj osobi obrtniku nadležnom za
održavanje cesta da na sigurno mjesto ukloni vozilo, teret, stvari ili
drugi rasuti materijal s kolnika.\
(3) Pravna ili fizička osoba obrtnik nadležan za održavanje cesta,
odnosno pravna osoba ili fizička osoba obrtnik s kojom je pravna osoba
ili upravno tijelo nadležno za održavanje cesta sklopilo ugovor za
uklanjanje vozila dužna je hitno poduzeti sve potrebne mjere za
uklanjanje i čuvanje vozila s teretom, stvari ili drugoga rasutog
materijala s kolnika i osigurati prohodnost ceste.\
(4) Ako pravna ili fizička osoba obrtnik ne postupi sukladno odredbi
stavka 3. ovoga članka, a zbog onesposobljenosti vozila ili zapreka na
kolniku stvorenih od tereta, stvari ili drugog materijala bude
onemogućeno kretanje drugim sudionicima u prometu, ovlaštena osoba
poduzet će druge odgovarajuće mjere da se omogući normalan tok prometa.\
(5) Troškove uklanjanja i čuvanja vozila, tereta, stvari ili drugog
materijala, kao i poduzimanje drugih odgovarajućih mjera iz stavka 4.
ovoga članka, snosi pravna ili fizička osoba obrtnik nadležan za
održavanje cesta, a oni imaju pravo na naknadu od onoga tko ih je
prouzročio.\
(6) Novčanom kaznom u iznosu od 660,00 do 1990,00 eura kaznit će se za
prekršaj pravna ili fizička osoba obrtnik ako ne postupi sukladno
odredbama ovoga članka.\
(7) Za prekršaj iz ovoga članka kaznit će se novčanom kaznom u iznosu od
190,00 do 660,00 eura i odgovorna osoba u pravnoj osobi.\
(8) Novčanom kaznom u iznosu od 60,00 eura kaznit će se za prekršaj i
osoba koja ne postupi sukladno odredbi stavka 1. ovoga članka.

Članak 181. (NN [70/19](https://www.zakon.hr/cms.htm?id=39889),
[114/22](https://www.zakon.hr/cms.htm?id=53896))

\(1\) Policijski službenik koji obavlja očevid prometne nesreće u kojoj
je nastala materijalna šteta, podvrgnut će sudionike prometne nesreće
ispitivanju pomoću odgovarajućih sredstava i aparata, radi provjere ima
li u organizmu alkohola, droga ili lijekova koji utječu na psihofizičke
sposobnosti i na sposobnosti upravljanja vozilima. Ako se tim
ispitivanjem utvrdi da sudionik ima u organizmu droga ili lijekova koji
utječu na psihofizičke sposobnosti i na sposobnosti upravljanja
vozilima, policijski službenik odvest će ga u zdravstvenu ustanovu na
liječnički pregled te na uzimanje krvi i urina radi analize.\
(2) Ako u prometnoj nesreći ima ozlijeđenih osoba, policijski službenik
koji obavlja očevid prometne nesreće podvrgnut će sudionike prometne
nesreće ispitivanju na način kako je to propisano u stavku 1. ovoga
članka. Ako sudionik odbije ispitivanje ili se tim ispitivanjem utvrdi
da ima u organizmu alkohola, droga ili lijekova koji utječu na
psihofizičke sposobnosti i na sposobnosti upravljanja vozilima,
policijski službenik će narediti liječnički pregled te uzimanje krvi i
urina radi analize.\
(3) Ako u prometnoj nesreći ima poginulih osoba, policijski službenik
koji obavlja očevid prometne nesreće naredit će da se vozaču vozila koje
je sudjelovalo u prometnoj nesreći uzme krv i urin kako bi se utvrdilo
ima li u organizmu alkohola, droga ili lijekova koji utječu na
psihofizičke sposobnosti i na sposobnosti upravljanja vozilima, a drugim
sudionicima prometne nesreće naredit će uzimanje krvi i urina nakon što
se odgovarajućim sredstvima ili aparatima ili stručnim pregledom utvrdi
u organizmu prisutnost alkohola, opojnih droga ili lijekova koji se ne
smiju uzimati za vrijeme vožnje ili određeno vrijeme prije započinjanja
vožnje.\
(4) U slučajevima iz stavka 1., 2. i 3. ovoga članka liječnik može
odlučiti da se krv i urin ne uzimaju ako bi zbog toga nastupile štetne
posljedice za zdravlje sudionika u prometnoj nesreći.\
(5) Osobe iz stavka 1., 2. i 3. ovoga članka ne smiju, od trenutka
nastanka prometne nesreće pa dok se nad njima ne provede postupak
ispitivanja iz stavka 1., 2. i 3. ovoga članka, uzimati alkoholna pića,
droge ni lijekove koji utječu na psihofizičke sposobnosti i na
sposobnosti upravljanja vozilima.\
(6) Osoba za koju se ispitivanjem na jedan od načina propisanim ovim
člankom utvrdi da je pod utjecajem droga ili lijekova ili u krvi ima
nedozvoljenu količinu alkohola ili određeno vrijeme prije započinjanja
vožnje, snosi troškove ispitivanja.\
(7) Novčanom kaznom u iznosu od 130,00 do 390,00 eura kaznit će se za
prekršaj osobe iz stavka 1., 2. i 3. ovoga članka koje postupe suprotno
odredbi stavka 5. ovoga članka.\
(8) Novčanom kaznom u iznosu od 1320,00 do 2650,00 eura ili kaznom
zatvora u trajanju do 60 dana kaznit će se za prekršaj osobe iz
stavka 1. ovoga članka koje se odbiju podvrgnuti ispitivanju pomoću
odgovarajućih sredstava i aparata, radi provjere ima li u organizmu
alkohola, droga ili lijekova koji utječu na psihofizičke sposobnosti i
na sposobnosti upravljanja vozilima ili ako odbije otići na liječnički
pregled te na uzimanje krvi i urina radi analize.\
(9) Osobe iz stavka 2. i 3. ovoga članka koje odbiju otići na liječnički
pregled te na uzimanje krvi i urina radi analize prisilno će se odvesti.

\(10\) Vozaču koji je proglašen krivim za prekršaj iz stavka 8. ovoga
članka izreći će se zaštitna mjera zabrane upravljanja motornim vozilom
u trajanju od:

1\) najmanje šest mjeseci, ako je prekršaj počinjen drugi put,

2\) najmanje 12 mjeseci, ako je prekršaj počinjen treći odnosno svaki
sljedeći put.

\(11\) Vozaču motornog vozila se u evidenciju upisuju tri negativna
prekršajna boda ako je pravomoćnom odlukom o prekršaju proglašen krivim
za prekršaj iz stavka 7. ovoga članka.

\(12\) Vozaču motornog vozila se u evidenciju upisuje šest negativnih
prekršajnih bodova ako je pravomoćnom odlukom o prekršaju proglašen
krivim za prekršaj iz stavka 8. ovoga članka.

Članak 182.

\(1\) Policijski službenici dužni su izaći na mjesto prometne nesreće i
događaja u prometu o kojima su obaviješteni.\
(2) Policijski službenik koji obavlja očevid dužan je organizirati popis
imovine koja na mjestu događaja ostaje iza osobe koja je u prometnoj
nesreći poginula ili je teže ozlijeđena, obavijestiti pravnu ili fizičku
osoba obrtnika koji uklanja vozila i stvari s ceste ili zainteresiranu
osobu i pružiti pomoć radi zaštite imovine ako na mjestu događaja nema
osobe koja tu imovinu može preuzeti.

### VII. ŠPORTSKE I DRUGE PRIREDBE ILI AKTIVNOSTI NA CESTAMA

Članak 183. (NN [108/17](https://www.zakon.hr/cms.htm?id=25267),
[114/22](https://www.zakon.hr/cms.htm?id=53896))

\(1\) Športske i druge priredbe ili slične aktivnosti na cesti ne smiju
se održavati bez odobrenja. Odobrenje izdaje rješenjem policijska uprava
na čijem se području održava priredba ili obavlja aktivnost.\
(2) Ako se športska ili druga priredba održava ili aktivnost obavlja na
cesti na području dviju ili više policijskih uprava, odobrenje izdaje
rješenjem ministarstvo nadležno za unutarnje poslove.\
(3) Ako se radi održavanja priredbe ili obavljanja aktivnosti na cesti
zabranjuje promet, odobrenje se izdaje rješenjem uz prethodnu suglasnost
tijela nadležnog za poslove cestovnog prometa na čijem se području
zabranjuje promet, a u slučaju iz stavka 2. ovoga članka uz suglasnost
ministarstva nadležnog za poslove prometa.\
(4) Iznimno od odredbe stavka 1. i 2. ovoga članka za športske ili druge
priredbe i aktivnosti na cesti, koje se održavaju u uvjetima normalnog
odvijanja prometa, nije potrebno odobrenje.\
(5) Novčanom kaznom u iznosu od 660,00 do 1990,00 eura kaznit će se za
prekršaj pravna ili fizička osoba obrtnik ako postupi suprotno odredbama
ovoga članka.\
(6) Za prekršaj iz ovoga članka kaznit će se novčanom kaznom u iznosu od
190,00 do 660,00 eura i odgovorna osoba u pravnoj osobi, odgovorna osoba
u tijelu državne vlasti ili tijelu jedinice lokalne i područne
(regionalne) samouprave.

\(7\) Protiv rješenja iz ovoga članka ne može se izjaviti žalba, ali se
može pokrenuti upravni spor.

Članak 184. (NN [114/22](https://www.zakon.hr/cms.htm?id=53896))

\(1\) Za pokusne vožnje pri kojima se radi ispitivanja svojstava
proizvedenih ili preinačenih motornih vozila mora odstupiti od pojedinih
odredaba propisa o sigurnosti prometa na cestama, potrebno je odobrenje
iz članka 183. ovoga Zakona.\
(2) U odobrenju za pokusnu vožnju određuje se koje mjere osiguranja
organizator mora poduzeti o svom trošku te naznačuje osobe koje se
moraju nalaziti u vozilu za vrijeme pokusne vožnje.\
(3) Novčanom kaznom u iznosu od 660,00 do 1990,00 eura kaznit će se za
prekršaj pravna ili fizička osoba obrtnik ako postupi suprotno odredbama
ovoga članka.\
(4) Za prekršaj iz ovoga članka kaznit će se novčanom kaznom u iznosu od
190,00 do 660,00 eura i odgovorna osoba u pravnoj osobi.\
(5) Novčanom kaznom u iznosu od 130,00 eura kaznit će se za prekršaj
vozač koji bez odobrenja vozilom na motorni pogon obavlja pokusnu vožnju
na cesti ili ne poduzme mjere osiguranja određene u odobrenju za pokusnu
vožnju ili za vrijeme pokusne vožnje prevozi osobe koje nisu navedene u
odobrenju.

Članak 185.

\(1\) U slučaju iz članka 183. stavka 3. ovoga Zakona ako za druge
sudionike u prometu nije osigurana zaobilazna cesta, zahtjev će se
odbiti.\
(2) Iznimno od odredbe stavka 1. ovoga članka, održavanje pokusne
vožnje, automobilske, motociklističke ili biciklističke utrke na cesti
može se odobriti i kad u određenom cestovnom pravcu nema zaobilazne
ceste (brdske utrke i dr.) ali samo u vrijeme kada se tom cestom drugi
sudionici u prometu najmanje kreću. U tom se slučaju promet može
zabraniti najduže dva sata.

Članak 186.

\(1\) Zahtjev za izdavanje odobrenja podnosi se najkasnije 30 dana prije
održavanja športske i druge priredbe ili obavljanja aktivnosti.\
(2) Uz zahtjev za izdavanje odobrenja mora se priložiti program priredbe
odnosno aktivnosti, pravila natjecanja, pregled mjera koje organizator
predviđa za osiguranje sudionika u prometu, sudionika i gledatelja
športske i druge priredbe ili aktivnosti i znak kojim će vozila iz
pratnje natjecatelja biti označena.

Članak 187.

\(1\) Zahtjev za održavanje športske ili druge priredbe ili za
obavljanje aktivnosti na cesti odbit će se ako organizator, prema
prosudbi nadležnog tijela unutarnjih poslova, nije u stanju provesti
mjere iz članka 186. stavka 2. ovoga Zakona.\
(2) Ako bi zbog održavanja športske ili druge priredbe ili obavljanja
aktivnosti na cesti trebalo obustaviti promet važnijim prometnim
pravcima ili bi se priredbom, odnosno aktivnošću u većoj mjeri ugrožavao
ili ometao promet na cesti, zahtjev za izdavanje odobrenja može se
odbiti.

Članak 188.

\(1\) U odobrenju za održavanje športske ili druge priredbe ili za
obavljanje aktivnosti na cesti određuju se mjere osiguranja koje
organizator mora poduzeti.\
(2) Kad se promet na cesti ograničava ili se zabranjuje radi održavanja
priredbe ili obavljanja aktivnosti odobrenje sadrži i obvezu
organizatora da o mjerama ograničavanja ili zabrane prometa obavijesti
javnost putem sredstava javnog priopćavanja, najkasnije 48 sati prije
početka priredbe, odnosno aktivnosti.\
(3) Novčanom kaznom u iznosu od 660,00 do 1990,00 eura kaznit će se za
prekršaj pravna ili fizička osoba obrtnik ako postupi suprotno odredbi
stavka 2. ovoga članka.\
(4) Za prekršaj iz stavka 2. ovoga članka kaznit će se novčanom kaznom u
iznosu od 190,00 do 660,00 eura i odgovorna osoba u pravnoj osobi.

Članak 189. (NN [114/22](https://www.zakon.hr/cms.htm?id=53896))

\(1\) Organizator ne smije početi s održavanjem športske ili druge
priredbe ili aktivnosti na cesti ako nisu poduzete sve mjere osiguranja
određene u odobrenju.\
(2) Ako se utvrdi da organizator nije poduzeo sve mjere osiguranja
određene u odobrenju, priredba, odnosno aktivnost će se zabraniti.\
(3) Novčanom kaznom u iznosu od 660,00 do 1990,00 eura kaznit će se za
prekršaj pravna ili fizička osoba obrtnik ako postupi suprotno odredbi
stavka 1. ovoga članka.\
(4) Za prekršaj iz ovoga članka kaznit će se novčanom kaznom u iznosu od
190,00 do 660,00 eura i odgovorna osoba u pravnoj osobi i u tijelu
državne vlasti ili tijelu jedinice lokalne i područne (regionalne)
samouprave.

Članak 190. (NN [114/22](https://www.zakon.hr/cms.htm?id=53896))

\(1\) Organizator je dužan prekinuti održavanje športske ili druge
priredbe, odnosno aktivnosti na cesti:\
1) ako su ugroženi sudionici ili gledatelji,\
2) ako se u većoj mjeri naruši javni red i mir,\
3) ako nastupe okolnosti zbog kojih priredba, odnosno aktivnost ne bi
bila odobrena,\
4) ako organizator ne provodi određene mjere osiguranja,\
5) ako to zahtijevaju drugi razlozi sigurnosti.\
(2) Ako organizator ne prekine priredbu, odnosno aktivnost u slučajevima
iz stavka 1. ovoga članka policijska uprava, odnosno policijska postaja
naredit će organizatoru da priredbu, odnosno aktivnost prekine i poduzet
će potrebne mjere da se naredba izvrši.\
(3) Novčanom kaznom u iznosu od 660,00 do 1990,00 eura kaznit će se za
prekršaj pravna ili fizička osoba obrtnik ako ne postupi sukladno
odredbi stavka 1. ovoga članka.\
(4) Za prekršaj iz ovoga članka kaznit će se novčanom kaznom u iznosu od
190,00 do 660,00 eura i odgovorna osoba u pravnoj osobi i u tijelu
državne vlasti ili tijelu jedinice lokalne i područne (regionalne)
samouprave.

Članak 191. (NN [114/22](https://www.zakon.hr/cms.htm?id=53896))

\(1\) Natjecatelje na športskoj priredbi na cesti mogu pratiti samo
vozila označena posebnim znakom koje utvrdi organizator.\
(2) Novčanom kaznom u iznosu od 660,00 do 1990,00 eura kaznit će se za
prekršaj pravna ili fizička osoba obrtnik ako postupi suprotno odredbama
ovoga članka.\
(3) Za prekršaj iz ovoga članka kaznit će se novčanom kaznom u iznosu od
190,00 do 660,00 eura i odgovorna osoba u pravnoj osobi i u tijelu
državne vlasti ili tijelu jedinice lokalne i područne (regionalne)
samouprave.\
(4) Novčanom kaznom u iznosu od 30,00 eura kaznit će se za prekršaj i
vozač koji upravlja vozilom u pratnji natjecatelja ako vozilo ne označi
posebnim znakom.

Članak 192. (NN [114/22](https://www.zakon.hr/cms.htm?id=53896))

\(1\) Nakon završetka športske ili druge priredbe, odnosno aktivnosti na
cesti organizator je dužan odmah:\
1) ukloniti s ceste sve prometne znakove i druge oznake, uređaje,
predmete i objekte koji su postavljeni radi održavanja priredbe, odnosno
obavljanja aktivnosti,\
2) postaviti na cestu sve prometne znakove i druge znakove, predmete i
objekte koji su bili uklonjeni radi održavanja priredbe, odnosno
obavljanja aktivnosti,\
3) popraviti i dovesti u prvobitno stanje cestu i cestovne objekte ako
su oštećeni pri održavanju priredbe, odnosno obavljanju aktivnosti.\
(2) Ako organizator ne postupi sukladno odredbama stavka 1. točke 1. i
2. ovoga članka policijska uprava, odnosno policijska postaja poduzet će
odgovarajuće mjere da se o trošku organizatora uklone, odnosno postave
prometni znakovi i druge oznake, predmeti i objekti na cesti.\
(3) Novčanom kaznom u iznosu od 660,00 do 1990,00 eura kaznit će se za
prekršaj pravna ili fizička osoba obrtnik ako ne postupi sukladno
odredbama stavka 1. ovoga članka.\
(4) Za prekršaj iz ovoga članka kaznit će se novčanom kaznom u iznosu od
190,00 do 660,00 eura i odgovorna osoba u pravnoj osobi i u tijelu
državne vlasti ili tijelu jedinice lokalne i područne (regionalne)
samouprave.

### VIII. OGRANIČENJE PROMETA

Članak 193. (NN [70/19](https://www.zakon.hr/cms.htm?id=39889),
[114/22](https://www.zakon.hr/cms.htm?id=53896))

\(1\) Zimski uvjeti na cesti su takvi uvjeti kada je kolnik prekriven
snijegom ili kada je na kolniku poledica.\
(2) Za vrijeme zimskih uvjeta na cestama zabranjuje se promet motornim
vozilima koja nemaju propisanu zimsku opremu i teretnim automobilima s
priključnim vozilom. Vozač motornog vozila dužan je, prije uključivanja
u promet, očistiti zaleđena vjetrobranska stakla i snijeg, led ili vodu
na vozilu.\
(3) Iznimno od odredbe stavka 1. ovoga članka, ministar nadležan za
poslove prometa može u određeno vrijeme i na određenoj cesti ili dijelu
ceste propisati obvezno posjedovanje zimske opreme, za pojedine vrste i
kategorije vozila, bez obzira postoje li na tim cestama zimski uvjeti.\
(4) Novčanom kaznom u iznosu od 660,00 do 1990,00 eura kaznit će se
pravna ili fizička osoba obrtnik ako naredi ili dopusti da se u prometu
na cestama koristi vozilo koje nema propisanu zimsku opremu ili teretni
automobil s priključnim vozilom.\
(5) Za prekršaj iz ovoga članka kaznit će se novčanom kaznom u iznosu od
190,00 do 660,00 eura i odgovorna osoba u pravnoj osobi i u tijelu
državne vlasti ili tijelu jedinice lokalne i područne (regionalne)
samouprave.\
(6) Novčanom kaznom u iznosu od 130,00 eura kaznit će se za prekršaj
vozač ako upravlja vozilom suprotno odredbama ovoga članka.

Članak 194. (NN [108/17](https://www.zakon.hr/cms.htm?id=25267),
[114/22](https://www.zakon.hr/cms.htm?id=53896))

\(1\) Ministar nadležan za poslove prometa uz prethodnu suglasnost
ministra nadležnog za unutarnje poslove može na određenoj cesti ili
dijelu ceste, u određene dane ili u određenom vremenskom razmaku
pravilnikom propisati zabranu ili ograničenje prometa svih ili pojedinih
vrsta vozila, ograničiti brzinu kretanja vozila ako su te zabrane ili
ograničenja potrebni radi sprečavanja ili uklanjanja opasnosti za
sudionike u prometu ili ako to zahtijevaju razlozi neometanog prometa,
odnosno ako se može opravdano očekivati da će promet biti osobito gust
ili otežan.

\(2\) Ministar nadležan za poslove prometa uz prethodnu suglasnost
ministra nadležnog za unutarnje poslove te ministrom nadležnim za
graditeljstvo donosi pravilnik kojim se ograničava uporaba pojedinih
javnih cesta za promet teretnih vozila, čija najveća dopuštena masa
premašuje 7,5 tona, kada za te ceste kao alternativni pravci postoje
druge javne ceste s boljim prometno-tehničkim karakteristikama, osim za
prometovanje navedenih vozila u lokalnom prometu, ako to zahtijevaju
razlozi protočnosti i sigurnosti prometa, zaštite ceste od buke i drugih
elemenata vezanih uz zaštitu okoliša.

\(3\) Ministar nadležan za poslove prometa donosi pravilnik kojim se
regulira tranzitni promet teretnih vozila koji se može odvijati samo na
javnim cestama određenim za tranzitni promet.

\(4\) Novčanom kaznom u iznosu od 260,00 eura kaznit će se za prekršaj
instruktor vožnje ili druga osoba koja osposobljava kandidata za vozača,
kao i vozač koji sudjeluje u prometu na određenoj cesti ili dijelu ceste
u određene dane ili u određenom vremenskom razmaku kada je propisana
zabrana ili ograničenje prometa svih ili pojedinih vrsta vozila sukladno
odredbama stavaka 1., 2. i 3. ovoga članka.

\(5\) Novčanom kaznom u iznosu od 660,00 do 1990,00 eura kaznit će se za
prekršaj pravna ili fizička osoba obrtnik ako postupi suprotno odredbama
ovoga članka.

\(6\) Novčanom kaznom u iznosu od 260,00 do 660,00 eura kaznit će se za
prekršaj i odgovorna osoba u pravnoj osobi ako postupi suprotno
odredbama ovoga članka.

Članak 195.

U slučajevima kada to zahtijevaju razlozi sigurnosti i neometanog
odvijanja prometa ili razlozi održavanja javnog reda i mira, policijska
uprava, odnosno policijska postaja može zabraniti promet ili odrediti
posebno ograničenje prometa na određenim cestama i dijelovima cesta za
vrijeme dok postoje razlozi zbog kojih se poduzimaju te mjere.

### IX. VOZAČI

#### 1. UVJETI ZA UPRAVLJANJE VOZILIMA

Članak 196. (NN [92/14](http://www.zakon.hr/cms.htm?id=1009),
[70/19](https://www.zakon.hr/cms.htm?id=39889),
[85/22](https://www.zakon.hr/cms.htm?id=53029),
[114/22](https://www.zakon.hr/cms.htm?id=53896))

\(1\) Motornim vozilom i tramvajem u prometu na cesti može samostalno
upravljati samo osoba koja ima važeću vozačku dozvolu izdanu u Republici
Hrvatskoj, inozemnu vozačku dozvolu ili međunarodnu vozačku dozvolu, za
onu kategoriju vozila kojom upravlja u prometu na cesti.\
(2) Vozač je dužan za vrijeme upravljanja motornim vozilom i tramvajem
koristiti se pomagalima i postupati po uvjetima i ograničenjima koja su
upisana u vozačku dozvolu.\
(3) Vozač vozila za vrijeme vožnje ne smije upotrebljavati mobitel niti
druge uređaje na način koji bi umanjio mogućnost reagiranja i sigurnog
upravljanja vozilom.\
(4) Mobitel se može koristiti za vrijeme vožnje ako se upotrebljava
naprava koja omogućava njegovo korištenje bez upotrebe ruke, a vozač
bicikla i osobnog prijevoznog sredstva ne smije upravljati vozilom
koristeći slušalice na ili u oba uha čime bi umanjio mogućnost
reagiranja i sigurnog upravljanja vozilom.\
(5) Novčanom kaznom u iznosu od 130,00 eura kaznit će se za prekršaj
vozač koji upravlja vozilom u prometu na cesti, a isteklo mu je važenje
vozačke dozvole te ako je ispunio uvjete za upravljanje motornim
vozilom, a nije mu izdana vozačka dozvola.\
(6) Novčanom kaznom u iznosu od 60,00 eura kaznit će se za prekršaj
vozač koji postupi suprotno odredbi stavka 2. ovoga članka.

\(7\) Novčanom kaznom u iznosu od 130,00 eura kaznit će se za prekršaj
vozač koji postupi suprotno odredbama stavka 3. ovoga članka.

\(8\) Novčanom kaznom u iznosu od 30,00 eura kaznit će se za prekršaj
vozač bicikla i osobnog prijevoznog sredstva koji postupi suprotno
odredbama stavka 4. ovoga članka.

Članak 197. (NN [85/22](https://www.zakon.hr/cms.htm?id=53029),
[114/22](https://www.zakon.hr/cms.htm?id=53896))

\(1\) Vozač koji upravlja vozilom u prometu na cesti mora biti tjelesno
i duševno sposoban upravljati vozilom te za to imati potrebno znanje i
vještinu.

\(2\) Vozač je za vrijeme upravljanja vozilom dužan sjediti na vozačkom
sjedalu i upravljati vozilom, osim u slučaju potpuno automatiziranog
vozila.

\(3\) Novčanom kaznom u iznosu od 390,00 do 920,00 eura kaznit će se za
prekršaj vozač koji postupi suprotno odredbi stavka 2. ovoga članka.

Članak 198. (NN [70/19](https://www.zakon.hr/cms.htm?id=39889),
[114/22](https://www.zakon.hr/cms.htm?id=53896))

\(1\) Vozač koji je u tolikoj mjeri umoran ili bolestan ili je u takvom
psihofizičkom stanju da je nesposoban za sigurno upravljanje vozilom, ne
smije upravljati vozilom u prometu na cesti.\
(2) Novčanom kaznom u iznosu od 130,00 do 260,00 eura kaznit će se za
prekršaj vozač motornog vozila ako postupi suprotno odredbi ovoga
članka.

\(3\) Vozaču motornog vozila se u evidenciju upisuju tri negativna
prekršajna boda ako je pravomoćnom odlukom o prekršaju proglašen krivim
za prekršaj iz stavka 2. ovoga članka.

Članak 199. (NN [92/14](http://www.zakon.hr/cms.htm?id=1009),
[64/15](http://www.zakon.hr/cms.htm?id=11454),
[70/19](https://www.zakon.hr/cms.htm?id=39889),
[85/22](https://www.zakon.hr/cms.htm?id=53029),
[114/22](https://www.zakon.hr/cms.htm?id=53896))

\(1\) Vozač vozila C1, C1E, C, CE, D1, D1E, D, DE i H, instruktor
vožnje, mladi vozač, kao i vozač vozila B kategorije kada upravlja
vozilom u profesionalne svrhe (taksisti, vozači hitne pomoći, vozači u
tvrtkama i tijelima državne vlasti itd.), ne smije upravljati vozilom na
cesti niti početi upravljati vozilom ako je pod utjecajem droga ili
lijekova ili ako u krvi ima alkohola.

\(2\) Vozač vozila kategorije A1, A2, A, B, BE, F, G i AM ne smije
upravljati vozilom na cesti niti početi upravljati vozilom ako je pod
utjecajem droga ili lijekova ili ako u krvi ima alkohola iznad 0,50
g/kg, odnosno odgovarajući iznos miligrama u litri izdahnutog zraka.

\(3\) Smatrat će se da je vozač počeo upravljati vozilom ako je pokrenuo
vozilo s mjesta.

\(4\) Smatrat će se da vozač ima alkohola u krvi ako je njegova
prisutnost utvrđena analizom krvi i urina ili analizom krvi, mjerenjem
količine alkohola u litri izdahnutog zraka, liječničkim pregledom ili
drugim metodama i aparatima.

\(5\) Novčanom kaznom u iznosu od 90,00 eura kaznit će se za prekršaj
vozač i instruktor vožnje iz stavka 1. ovoga članka ako u krvi ima
alkohola do 0,50 g/kg, odnosno odgovarajući iznos miligrama u litri
izdahnutog zraka.

\(6\) Novčanom kaznom u iznosu od 390,00 do 660,00 eura kaznit će se za
prekršaj vozač i instruktor vožnje ako u krvi ima alkohola iznad 0,50 do
1,00 g/kg, odnosno odgovarajući iznos miligrama u litri izdahnutog
zraka.

\(7\) Novčanom kaznom u iznosu od 660,00 do 1990,00 eura kaznit će se za
prekršaj vozač i instruktor vožnje ako u krvi ima alkohola iznad 1,00 do
1,50 g/kg, odnosno odgovarajući iznos miligrama u litri izdahnutog
zraka.

\(8\) Novčanom kaznom u iznosu od 1320,00 do 2650,00 eura ili kaznom
zatvora u trajanju do 60 dana kaznit će se za prekršaj vozač i
instruktor vožnje ako u krvi ima alkohola iznad 1,50 g/kg, odnosno
odgovarajući iznos miligrama u litri izdahnutog zraka.

\(9\) Novčanom kaznom u iznosu od 1320,00 do 2650,00 eura ili kaznom
zatvora u trajanju do 60 dana kaznit će se za prekršaj vozač i
instruktor vožnje ako je pod utjecajem droga ili lijekova.

\(10\) Novčanom kaznom u iznosu od 60,00 eura kaznit će se za prekršaj
vozač bicikla, osobnog prijevoznog sredstva i zaprežnog vozila te jahač
ako u krvi ima alkohola iznad 0,50 g/kg, odnosno odgovarajući iznos
miligrama u litri izdahnutog zraka ili ako je pod utjecajem droga ili
lijekova.

\(11\) Vozaču koji je proglašen krivim za prekršaj iz stavka 6. ovoga
članka izreći će se zaštitna mjera zabrane upravljanja motornim vozilom
u trajanju od:

1\) najmanje tri mjeseca, ako je prekršaj počinjen drugi put,

2\) najmanje šest mjeseci, ako je prekršaj počinjen treći odnosno svaki
sljedeći put.

\(12\) Vozaču koji je proglašen krivim za prekršaj iz stavka 7. ovoga
članka izreći će se zaštitna mjera zabrane upravljanja motornim vozilom
u trajanju od:

1\) najmanje šest mjeseci, ako je prekršaj počinjen drugi put,

2\) najmanje devet mjeseci, ako je prekršaj počinjen treći odnosno svaki
sljedeći put.

\(13\) Vozaču koji je proglašen krivim za prekršaje iz stavaka 8. i 9.
ovoga članka izreći će se zaštitna mjera zabrane upravljanja motornim
vozilom u trajanju od:

1\) najmanje šest mjeseci, ako je prekršaj počinjen drugi put,

2\) najmanje 12 mjeseci, ako je prekršaj počinjen treći odnosno svaki
sljedeći put.

\(14\) Vozaču motornog vozila se u evidenciju upisuju tri negativna
prekršajna boda ako je pravomoćnom odlukom o prekršaju proglašen krivim
za prekršaj iz stavka 6. ovoga članka.

\(15\) Vozaču motornog vozila se u evidenciju upisuju četiri negativna
prekršajna boda ako je pravomoćnom odlukom o prekršaju proglašen krivim
za prekršaj iz stavka 7. ovoga članka.

\(16\) Vozaču motornog vozila se u evidenciju upisuje šest negativnih
prekršajnih bodova ako je pravomoćnom odlukom o prekršaju proglašen
krivim za prekršaj iz stavaka 8. i 9. ovoga članka.

#### 2. OSPOSOBLJAVANJE KANDIDATA ZA VOZAČE

Članak 200. (NN [114/22](https://www.zakon.hr/cms.htm?id=53896))

\(1\) Osposobljavanje kandidata za vozače je djelatnost koja se obavlja
u općem interesu, a pretpostavlja jedinstveni nastavni proces koji se
provodi prema propisanom programu. Program obuhvaća nastavne predmete:
Prometni propisi i sigurnosna pravila, Upravljanje vozilom i Pružanje
prve pomoći osobama ozlijeđenim u prometnoj nesreći.\
(2) Osposobljavanje kandidata za vozače iz nastavnih predmeta Prometni
propisi i sigurnosna pravila i Upravljanje vozilom provode autoškole.\
(3) Osposobljavanje kandidata za vozače iz nastavnog predmeta Pružanje
prve pomoći osobama ozlijeđenim u prometnoj nesreći provodi Hrvatski
crveni križ i zdravstvene ustanove koje za to ovlasti ministar nadležan
za zdravstvo.\
(4) Program, provedbu programa, uvjete i način osposobljavanja kandidata
za vozače iz nastavnih predmeta Prometni propisi i sigurnosna pravila i
Upravljanje vozilom, koje provode autoškole, propisuje ministar nadležan
za unutarnje poslove u suglasnosti s ministrom nadležnim za poslove
prometa.\
(5) Program, provedbu programa, uvjete i način osposobljavanja kandidata
za vozača te najmanje jedinstvene minimalne izračunske elemente
vrijednosti nastavnog sata za nastavni predmet Pružanje prve pomoći
osobama ozlijeđenim u prometnoj nesreći propisuje ministar nadležan za
zdravstvo u suglasnosti s ministrom nadležnim za unutarnje poslove, a
troškove snosi kandidat za vozača.\
(6) Novčanom kaznom od 660,00 do 1990,00 eura kaznit će se za prekršaj
pravna ili fizička osoba obrtnik ako neovlašteno osposobljava kandidate
za vozače.\
(7) Za prekršaj iz ovoga članka kaznit će se novčanom kaznom od 190,00
do 660,00 eura i odgovorna osoba u pravnoj osobi.

Članak 201. (NN [108/17](https://www.zakon.hr/cms.htm?id=25267),
[114/22](https://www.zakon.hr/cms.htm?id=53896))

\(1\) Osposobljavanje kandidata za vozače izvode autoškole koje za to
ovlasti i upiše u registar autoškola ministarstvo nadležno za unutarnje
poslove, nakon što ovlaštena stručna organizacija utvrdi da ispunjavaju
uvjete i minimalne standarde utvrđene ovim Zakonom i podzakonskim aktima
donesenim na temelju ovoga Zakona. Registar autoškola vodi ministarstvo
nadležno za unutarnje poslove. Registar sadrži sljedeće podatke: broj
upisa u registar, naziv autoškole, statusni oblik, sjedište autoškole,
sjedište podružnice ili izdvojenog pogona, kategorije vozila za koje je
registrirana, datum upisa u registar, datum i razloge za brisanje iz
registra.\
(2) Ovlašćuje se ministar nadležan za unutarnje poslove da pravilnikom
propiše minimalne standarde iz stavka 1. ovoga članka.\
(3) Ovlaštenje iz stavka 1. ovoga članka ne može se prenijeti na druge
subjekte.\
(4) Novčanom kaznom od 660,00 do 1990,00 eura kaznit će se za prekršaj
pravna ili fizička osoba obrtnik ako osposobljava kandidate za vozače
suprotno odredbama ovoga članka.\
(5) Za prekršaj iz ovoga članka kaznit će se novčanom kaznom od 190,00
do 660,00 eura i odgovorna osoba u pravnoj osobi.

\(6\) Protiv rješenja iz ovoga članka ne može se podnijeti žalba, ali se
može pokrenuti upravni spor.

Članak 202. (NN [80/13](http://www.zakon.hr/cms.htm?id=432),
[108/17](https://www.zakon.hr/cms.htm?id=25267))

\(1\) Za provedbu djelatnosti osposobljavanja kandidata za vozače, u
skladu s člankom 201. ovoga Zakona, autoškola mora imati:

1\) instruktora vožnje te stručnog voditelja autoškole i predavača
nastavnog predmeta Prometni propisi i sigurnosna pravila, koji mogu
osposobljavati kandidate za vozače i kao instruktori vožnje,

2\) propisno opremljenu učionicu, uredski prostor za prijem kandidata i
rad stručnog voditelja autoškole,

3\) propisno opremljeno i označeno prometno vježbalište za
osposobljavanje kandidata za vozače onih kategorija vozila za koje
autoškola ima ovlaštenja od najmanje 510 m2, udaljeno najviše 10 km
cestom od autoškole i pomoćne prostore koji omogućuju nesmetano
osposobljavanje kandidata i obavljanje djelatnosti, u vlasništvu ili
zakupu,

4\) najmanje po jedno tehnički ispravno vozilo one kategorije za koju se
obavlja osposobljavanje u vlasništvu, leasingu ili najmu, opremljeno za
osposobljavanje kandidata za vozače A1, A2, A, AM i B kategorije vozila
do deset godina starosti, priključno vozilo do 20 godina starosti, a za
ostale kategorije vozilo do 15 godina starosti,

5\) nastavna sredstva i pomagala, informatičku opremu i program za
realizaciju sadržaja nastavnog predmeta Prometni propisi i sigurnosna
pravila te računalnu opremu za ostvarivanje informatičke povezanosti s
ovlaštenom stručnom organizacijom iz članka 206. ovoga Zakona.

\(2\) Iznimno od odredbe stavka 1. točke 4. ovoga članka, starost vozila
B kategorije koje je dodatno prilagođeno za osposobljavanje osoba s
invaliditetom i osoba s tjelesnim oštećenjem može biti do 15 godina
starosti.

\(3\) Odredbe stavka 1. točke 4. ovoga članka ne primjenjuju se na
vozila Oružanih snaga Republike Hrvatske.

\(4\) Autoškola smije, u podružnici (izdvojenom pogonu), izvan sjedišta
osposobljavati kandidate za vozače ako ispunjava uvjete iz ovoga članka
te ako joj ministarstvo nadležno za unutarnje poslove za to izda
ovlaštenje i odobri upis u registar.

\(5\) Osposobljavanje kandidata za vozače u autoškoli iz nastavnog
predmeta Prometni propisi i sigurnosna pravila izvodi predavač, iz
nastavnog predmeta Upravljanje vozilom izvodi instruktor vožnje, a iz
nastavnog predmeta Pružanje prve pomoći osobama ozlijeđenim u prometnoj
nesreći izvodi predavač, doktor medicine.

\(6\) Autoškola samostalno izrađuje cjenik za uslugu osposobljavanja
kandidata za vozača iz nastavnih predmeta Prometni propisi i sigurnosna
pravila i Upravljanje vozilom u autoškoli za pojedinu kategoriju vozila.
Cijena osposobljavanja kandidata za vozače je sastavni dio ugovora koji
sklapaju kandidat za vozača i autoškola.

Članak 203. (NN [108/17](https://www.zakon.hr/cms.htm?id=25267),
[85/22](https://www.zakon.hr/cms.htm?id=53029),
[114/22](https://www.zakon.hr/cms.htm?id=53896))

\(1\) Stručni voditelj autoškole može biti osoba koja je završila
najmanje preddiplomski sveučilišni studij ili preddiplomski stručni
studij, u trajanju od tri godine prometnog smjera (cestovnog ili
gradskog) te stekla odgovarajući naziv u skladu s posebnim zakonom, s
najmanje tri godine radnog iskustva na poslovima obrazovanja ili
osposobljavanja u cestovnom prometu, koja ima položen stručni ispit iz
stavka 3. ovoga članka i valjanu dozvolu instruktora vožnje onih
kategorija vozila za koje se osposobljava kandidate u autoškoli.\
(2) Predavač u autoškoli može biti osoba koja je završila najmanje
preddiplomski sveučilišni studij ili preddiplomski stručni studij, u
trajanju od tri godine prometnog smjera (cestovnog ili gradskog) te
stekla odgovarajući naziv u skladu s posebnim zakonom, najmanje tri
godine vozačku dozvolu za vozila B kategorije, valjanu dozvolu
instruktora vožnje i položen stručni ispit iz stavka 3. ovoga članka za
predavača Prometnih propisa i sigurnosnih pravila.\
(3) Program stručnog ispita iz stavka 1. i 2. ovoga članka te način
njegove provedbe propisuje ministar nadležan za unutarnje poslove.\
(4) Instruktor vožnje u autoškoli može biti osoba sa zanimanjem
instruktora vožnje koja ima najmanje tri godine vozačku dozvolu za
vozila B kategorije, zdravstveno sposobna za vozača i kojoj je izdana
dozvola instruktora vožnje određene kategorije te koja je navršila 24
godine starosti.\
(5) Predavač iz nastavnog predmeta Pružanje prve pomoći osobama
ozlijeđenim u prometnoj nesreći može biti doktor medicine osposobljen za
izvođenje nastave iz tog nastavnog predmeta, prema programu koji
utvrđuje ministar nadležan za zdravstvo.\
(6) Za vrijeme osposobljavanja kandidata za vozača u upravljanju
vozilom, instruktor vožnje dužan je imati kod sebe svoju vozačku
dozvolu, dozvolu instruktora vožnje za one kategorije za koje obavlja
osposobljavanje, nalog za osposobljavanje i dužan ih je pokazati na
zahtjev policijskog službenika i ovlaštenog nadzornika.

\(7\) Tijekom provedbe vozačkog ispita iz nastavnog predmeta Upravljanje
vozilom ovlašteni ispitivač dužan je imati kod sebe vozačku dozvolu,
dozvolu instruktora vožnje za one kategorije za koje provodi vozački
ispit iz nastavnog predmeta Upravljanje vozilom te dozvolu ovlaštenog
ispitivača i dužan ih je pokazati na zahtjev policijskog službenika i
ovlaštenog nadzornika.\
(8) Dozvolu stručnom voditelju autoškole, predavaču i instruktoru vožnje
izdaje ministarstvo nadležno za unutarnje poslove, a predavaču iz
nastavnog predmeta Pružanje prve pomoći osobama ozlijeđenim u prometnoj
nesreći izdaje ministarstvo nadležno za zdravstvo.\
(9) Osobama iz ovoga članka rješenjem će se odbiti zahtjev za izdavanje
odnosno ukinut će se dozvole za obavljanje poslova propisanih ovim
člankom ako su pravomoćno osuđene za kaznena djela protiv života i
tijela, protiv čovječnosti i ljudskog dostojanstva, protiv Republike
Hrvatske, protiv strane države ili međunarodne organizacije, protiv
spolne slobode, spolnog zlostavljanja i iskorištavanja djeteta, protiv
osobne slobode, protiv opće sigurnosti, protiv zdravlja ljudi, protiv
imovine i protiv sigurnosti prometa, protiv gospodarstva, krivotvorenja,
protiv javnog reda, protiv službene dužnosti, koja se progone po
službenoj dužnosti, odnosno ako su pravomoćno osuđene na kaznu zatvora
za prekršaje iz ovoga Zakona.

\(10\) Protiv rješenja iz stavka 9. ovoga članka ne može se izjaviti
žalba, ali se može pokrenuti upravni spor pred nadležnim upravnim
sudom.\
(11) Novčanom kaznom od 660,00 do 1990,00 eura kaznit će se za prekršaj
pravna ili fizička osoba obrtnik ako dopusti da kandidate za vozače
osposobljava osoba koja ne ispunjava uvjete propisane ovim Zakonom.\
(12) Za prekršaj iz ovoga članka kaznit će se novčanom kaznom od 190,00
do 660,00 eura i odgovorna osoba u pravnoj osobi.\
(13) Novčanom kaznom u iznosu od 130,00 eura kaznit će se za prekršaj
osoba koja osposobljava kandidata za vozača, a ne ispunjava za to
propisane uvjete, kao i instruktor vožnje koji za vrijeme
osposobljavanja kandidata za vozača kod sebe nema ili nema propisno
popunjen nalog za osposobljavanje ili ga ne pokaže na zahtjev ovlaštene
osobe.\
(14) Novčanom kaznom u iznosu od 60,00 eura kaznit će se za prekršaj
instruktor vožnje ako nema kod sebe dozvolu instruktora vožnje i vozačku
dozvolu ili ih ne pokaže na zahtjev ovlaštene osobe te ovlašteni
ispitivač ako nema kod sebe dozvolu instruktora vožnje, vozačku dozvolu
i dozvolu ovlaštenog ispitivača ili ih ne pokaže na zahtjev ovlaštene
osobe.

Članak 204. (NN [114/22](https://www.zakon.hr/cms.htm?id=53896))

\(1\) Osoba može pristupiti osposobljavanju za vozača vozila određene
kategorije najranije šest mjeseci prije nego što navrši godine propisane
za izdavanje vozačke dozvole za upravljanje vozilom određene
kategorije.\
(2) Kandidat za vozača može i prije položenoga vozačkog ispita
upravljati na cesti vozilom one kategorije za koju se osposobljava za
vrijeme dok se osposobljava, ako vozilom upravlja pod nadzorom
instruktora vožnje.\
(3) Za vrijeme upravljanja vozilom kandidat za vozača mora imati kod
sebe propisno popunjenu Knjižicu kandidata za vozača i uvjerenje o
tjelesnoj i duševnoj sposobnosti za upravljanje vozilom te ih je dužan
pokazati na zahtjev policijskog službenika i ovlaštenog nadzornika.\
(4) Vozilo koje se koristi za osposobljavanje kandidata za vozača mora
biti označeno posebnom pločom za označavanje vozila autoškole, koja
sadrži oznaku plave boje s bijelim slovom »L«.\
(5) Novčanom kaznom u iznosu od 660,00 do 1990,00 eura kaznit će se za
prekršaj pravna ili fizička osoba obrtnik ako postupi suprotno odredbama
ovoga članka.\
(6) Za prekršaje iz ovoga članka kaznit će se novčanom kaznom u iznosu
od 190,00 do 660,00 eura i odgovorna osoba u pravnoj osobi.\
(7) Novčanom kaznom u iznosu od 130,00 eura kaznit će se za prekršaj
instruktor vožnje koji na cesti osposobljava kandidata za vozača na
vozilu koje nije označeno posebnim oznakama te ako kandidat kod sebe
nema propisno popunjenu Knjižicu kandidata za vozača ili uvjerenje o
tjelesnoj i duševnoj sposobnosti za upravljanje vozilom.

Članak 205.

Brisan.

#### 3. VOZAČKI ISPITI I PROVJERA OSPOSOBLJENOSTI

Članak 206. (NN [108/17](https://www.zakon.hr/cms.htm?id=25267),
[70/19](https://www.zakon.hr/cms.htm?id=39889),
[85/22](https://www.zakon.hr/cms.htm?id=53029),
[114/22](https://www.zakon.hr/cms.htm?id=53896))

\(1\) Poslovi organiziranja i provođenja vozačkih ispita, stručnog
nadzora nad radom autoškola, stručnog usavršavanja i provjere stručne
osposobljenosti, organiziranja i provođenja stručnih ispita za
predavače, stručne voditelje i ovlaštene ispitivače iz nastavnih
predmeta Prometni propisi i sigurnosna pravila i Upravljanje vozilom,
kao javne ovlasti, povjeravaju se ovlaštenoj stručnoj organizaciji, koju
na temelju javnog natječaja, ovlasti ministarstvo nadležno za unutarnje
poslove.\
(2) Stručna organizacija iz stavka 1. ovoga članka mora imati:\
1) prostorne i materijalno-tehničke uvjete koji osiguravaju obavljanje
poslova na teritoriju Republike Hrvatske,\
2) odgovarajuće stručne kadrove,\
3) organizaciju rada i ustroj koji jamči trajno i kvalitetno obavljanje
poslova,\
3) odgovarajuću informatičku i tehničku podršku za obavljanje povjerenih
poslova.\
(3) Uvjete iz stavka 2. ovoga članka propisat će ministar nadležan za
unutarnje poslove.\
(4) Ministar nadležan za unutarnje poslove, utvrđuje način obavljanja i
organiziranja vozačkih ispita te vođenje dokumentacije i evidencija o
tim poslovima.\
(5) Ovlaštena stručna organizacija na temelju propisa ministarstva
nadležnog za unutarnje poslove svojim općim aktima utvrđuje način
obavljanja poslova koji su joj povjereni te utvrđuje i vodi
dokumentaciju i evidencije o poslovima koje obavlja. Opći akti
objavljuju se u »Narodnim novinama«.

\(6\) Ministarstvo nadležno za unutarnje poslove obavlja nadzor nad
zakonitošću općih akata iz stavka 5. ovog članka i može ih obustaviti od
primjene.\
(7) Poslove stručnog nadzora obavlja ovlaštena osoba stručne
organizacije (ovlašteni nadzornik) koja je završila najmanje
specijalistički diplomski stručni studij ili preddiplomski i diplomski
sveučilišni studij ili integrirani preddiplomski i diplomski sveučilišni
studij prometnog smjera (cestovnog ili gradskog) te stekla odgovarajući
naziv u skladu s posebnim zakonom, najmanje tri godine radnog iskustva
na poslovima osposobljavanja kandidata za vozače.\
(8) Osoba iz stavka 7. ovoga članka mora imati položen stručni ispit.
Program stručnog ispita te način njegove provedbe propisuje ministar
nadležan za unutarnje poslove.\
(9) Osoba iz stavka 7. ovoga članka ne može obavljati poslove stručnog
nadzora ako je pravomoćno osuđena za kaznena djela protiv života i
tijela, protiv čovječnosti i ljudskog dostojanstva, protiv Republike
Hrvatske, protiv strane države ili međunarodne organizacije, protiv
spolne slobode, spolnog zlostavljanja i iskorištavanja djeteta, protiv
osobne slobode, protiv opće sigurnosti, protiv zdravlja ljudi, protiv
imovine i protiv sigurnosti prometa, protiv gospodarstva, krivotvorenja,
protiv javnog reda, protiv službene dužnosti, koja se progone po
službenoj dužnosti, odnosno ako je pravomoćno osuđena na kaznu zatvora
za prekršaje iz ovoga Zakona.\
(10) Novčanom kaznom u iznosu od 660,00 do 1990,00 eura kaznit će se za
prekršaj pravna osoba ako povjerene poslove ne obavlja stručno ili ih
obavlja suprotno odredbama ovoga članka.\
(11) Za prekršaj iz ovoga članka kaznit će se novčanom kaznom od 190,00
do 660,00 eura i odgovorna osoba u pravnoj osobi.

Članak 207.

\(1\) Vozački ispit provodi se u ispitnim centrima koje određuje
ministar nadležan za unutarnje poslove.\
(2) Ispitni centri, u smislu ovoga Zakona, su podružnice stručne
organizacije.

Članak 208. (NN [80/13](http://www.zakon.hr/cms.htm?id=432),
[64/15](http://www.zakon.hr/cms.htm?id=11454),
[108/17](https://www.zakon.hr/cms.htm?id=25267),
[70/19](https://www.zakon.hr/cms.htm?id=39889),
[85/22](https://www.zakon.hr/cms.htm?id=53029),
[114/22](https://www.zakon.hr/cms.htm?id=53896))

\(1\) Vozački ispit može polagati samo kandidat za vozača koji je
završio osposobljavanje po propisanom programu i ako je navršio broj
godina potrebnih za izdavanje vozačke dozvole za kategoriju za koju se
osposobio. Polaganje vozačkog ispita prijavljuje se ovlaštenoj stručnoj
organizaciji iz članka 206. ovoga Zakona.\
(2) Vozački ispit čini jedinstvenu cjelinu i sastoji se od nastavnih
predmeta Prometni propisi i sigurnosna pravila, Pružanje prve pomoći
osobama ozlijeđenim u prometnoj nesreći i Upravljanje vozilom. Ispit iz
nastavnih predmeta Prometni propisi i sigurnosna pravila i Upravljanje
vozilom provodi ovlašteni ispitivač koji ima dopuštenje (licenciju)
ministarstva nadležnog za unutarnje poslove. Ispit iz nastavnog predmeta
Pružanje prve pomoći osobama ozlijeđenim u prometnoj nesreći provodi
ovlašteni ispitivač koji ima dopuštenje (licenciju) ministarstva
nadležnog za zdravstvo. Rezultati ispita upisuju se u Knjžicu kandidata
za vozača.\
(3) Osobama iz stavka 2. ovoga članka rješenjem će se odbiti zahtjev za
izdavanje odnosno ukinut će se dozvola za obavljanje poslova propisanih
ovim člankom ako su pravomoćno osuđene za kaznena djela protiv života i
tijela, protiv čovječnosti i ljudskog dostojanstva, protiv Republike
Hrvatske, protiv strane države ili međunarodne organizacije, protiv
spolne slobode, spolnog zlostavljanja i iskorištavanja djeteta, protiv
osobne slobode, protiv opće sigurnosti ljudi, protiv zdravlja ljudi,
protiv imovine i protiv sigurnosti prometa, protiv gospodarstva,
krivotvorenja, protiv javnog reda, protiv službene dužnosti, koja se
progone po službenoj dužnosti, odnosno ako su pravomoćno osuđene na
kaznu zatvora za prekršaje iz ovoga Zakona.

\(4\) Protiv rješenja iz stavka 3. ovoga članka ne može se izjaviti
žalba, ali se može pokrenuti upravni spor pred nadležnim upravnim
sudom.\
(5) Ovlašteni ispitivač za nastavne predmete Prometni propisi i
sigurnosna pravila i Upravljanje vozilom može biti osoba koja je
završila najmanje specijalistički diplomski stručni studij ili
preddiplomski i diplomski sveučilišni studij ili integrirani
preddiplomski i diplomski sveučilišni studij prometnog smjera (cestovnog
ili gradskog) te stekla odgovarajući naziv u skladu s posebnim zakonom,
važećom licencijom instruktora vožnje određene kategorije i iskustvom od
najmanje tri godine na poslovima osposobljavanja kandidata za vozače.
Ovlašteni ispitivač mora položiti stručni ispit za ovlaštenog ispitivača
kod ovlaštene stručne organizacije po programu kojeg donosi ministar
nadležan za unutarnje poslove.\
(6) Ovlašteni ispitivač za nastavni predmet Pružanje prve pomoći osobama
ozlijeđenim u prometnoj nesreći može biti osoba koja ima najmanje dvije
godine iskustva na poslovima predavača toga nastavnog predmeta i koji
ispunjava uvjete za predavača tog predmeta.

\(7\) Tijekom provedbe vozačkog ispita iz nastavnog predmeta Upravljanje
vozilom ovlaštena stručna organizacija iz članka 206. ovoga Zakona
koristi sustav audiosnimanja i videosnimanja tehničkim uređajem u svrhu
ujednačavanja standarda i kriterija provedbe vozačkih ispita te se
videosnimanjem bilježe prometne situacije ispred vozila, a
audiosnimanjem bilježi se komunikacija ovlaštenog ispitivača s
kandidatom za vozača unutar ispitnog vozila.

\(8\) Ovlaštena stručna organizacija dužna je snimljene podatke dati na
uvid na zahtjev ministarstva nadležnog za unutarnje poslove.

\(9\) Audiosnimke i videosnimke iz stavka 7. ovoga članka čuvaju se
godinu dana.\
(10) Ispit kandidata za vozača iz pojedinoga nastavnog predmeta neće se
provesti ako je autoškoli, zdravstvenoj ustanovi, predavaču ili
instruktoru vožnje zabranjen rad, dok zabrana traje. Kandidat može na
osobni zahtjev dovršiti proces osposobljavanja u drugoj autoškoli.\
(11) Ovlaštena stručna organizacija vodi evidenciju o položenim vozačkim
ispitima u elektroničkom obliku.\
(12) Visinu naknade za polaganje vozačkog ispita utvrđuje ministar
nadležan za unutarnje poslove. Odluka o visini naknade objavljuje se u
»Narodnim novinama«. Troškove ispita snosi kandidat koji se osposobljava
za vozača.\
(13) Novčanom kaznom u iznosu od 660,00 do 1990,00 eura kaznit će se za
prekršaj pravna osoba ako izda uvjerenje osobi koja nije završila
osposobljavanje ili nije položila vozački ispit.\
(14) Za prekršaj iz ovoga članka kaznit će se novčanom kaznom od 190,00
do 660,00 eura i odgovorna osoba u pravnoj osobi.

Članak 209.

\(1\) Program vozačkog ispita donosi ministar nadležan za unutarnje
poslove, a obuhvaća sadržaje iz nastavnih predmeta Prometni propisi i
sigurnosna pravila, Upravljanje vozilom i Pružanje prve pomoći osobama
ozlijeđenim u prometnoj nesreći.\
(2) Sadržaj ispita predmeta Pružanje prve pomoći osobama ozlijeđenim u
prometnoj nesreći propisuje ministar nadležan za zdravstvo.

Članak 210.

\(1\) Vojna osoba i službenik ministarstva nadležnog za unutarnje
poslove, koji su u oružanim snagama Republike Hrvatske, odnosno
ministarstvu nadležnom za unutarnje poslove osposobljeni za upravljanje
vozilima, mogu vozački ispit polagati u oružanim snagama Republike
Hrvatske, odnosno ministarstvu nadležnom za unutarnje poslove prema
propisima što ih donesu ministri nadležni za poslove obrane, odnosno
unutarnje poslove.\
(2) Program vozačkog ispita obuhvaća najmanje sadržaj iz članka 209.
ovoga Zakona.

Članak 211. (NN [108/17](https://www.zakon.hr/cms.htm?id=25267),
[70/19](https://www.zakon.hr/cms.htm?id=39889),
[85/22](https://www.zakon.hr/cms.htm?id=53029))

\(1\) U srednjim prometnim i drugim strukovnim školama koje obrazuju
osobe za zanimanje vozač motornog vozila i ispunjavaju uvjete iz članka
209. i 217. stavka 2. ovoga Zakona, na način organiziranja i provedbe
vozačkih ispita primjenjuju se odredbe propisa o načinu obavljanja i
organiziranja vozačkih ispita i općih akata ovlaštene stručne
organizacije iz članka 206. ovoga Zakona.

\(2\) Polaganju vozačkih ispita iz stavka 1. ovoga članka mogu
pristupiti samo učenici koji su se osposobljavali u tim školama, a koji
se obrazuju za zanimanje vozač motornog vozila u redovitom
srednjoškolskom obrazovnom programu.

\(3\) Škole iz stavka 1. ovoga članka dužne su za provedbu vozačkog
ispita bez naknade staviti na raspolaganje prostorne i ostale
materijalne uvjete te motorno vozilo C kategorije, opremljeno sukladno
propisima.

\(4\) Učenici iz stavka 2. ovoga članka imaju pravo na polaganje
vozačkog ispita u tri ispitna roka bez naknade. Ako ne polože vozački
ispit u propisanom roku, plaćaju naknadu za svaki sljedeći pristup
ispitu iz pojedinog nastavnog predmeta, sukladno Odluci o visini naknade
za polaganje vozačkog ispita iz članka 208. stavka 12. ovoga Zakona.

\(5\) Učenici iz stavka 2. ovoga članka mogu s navršenih 16 godina
života započeti s osposobljavanjem za vozača motornih vozila C
kategorije i upravljati vozilom te kategorije tijekom procesa
osposobljavanja.

\(6\) Osposobljavanje iz stavka 5. ovoga članka obavlja se u skladu s
odredbama Programa vozačkog ispita i Pravilnika o osposobljavanju
kandidata za vozače, a u sklopu Nastavnog plana i programa za zanimanje
vozač motornog vozila u redovitom srednjoškolskom obrazovnom programu.
Osposobljavanje iz nastavnog predmeta Upravljanje vozilom može započeti
nakon što učenik položi ispit iz nastavnih predmeta Prometni propisi i
sigurnosna pravila i Pružanje prve pomoći osobama ozlijeđenim u
prometnoj nesreći.

Članak 212. (NN [114/22](https://www.zakon.hr/cms.htm?id=53896))

\(1\) Instruktori vožnje, predavači, stručni voditelji, ovlašteni
nadzornici i ovlašteni ispitivači obvezni su se stručno usavršavati.\
(2) Osobe iz stavka 1. ovoga članka dužne su pristupiti provjeri stručne
osposobljenosti najmanje jedanput u četiri godine i na njoj moraju
zadovoljiti, osim ovlaštenog ispitivača, koji je dužan to učiniti svake
dvije godine. Osoba koja ne zadovolji ili ne pristupi provjeri stručne
osposobljenosti ne smije obavljati poslove za koje je ovlaštena, dok ne
zadovolji na provjeri.\
(3) Program, oblik i način stručnog usavršavanja te provjeru stručne
osposobljenosti osoba iz stavka 1. ovoga članka za nastavne predmete
Prometni propisi i sigurnosna pravila i Upravljanje vozilom, propisuje
ministar nadležan za unutarnje poslove, a za nastavni predmet Pružanje
prve pomoći osobama ozlijeđenim u prometnoj nesreći ministar nadležan za
zdravstvo.\
(4) Novčanom kaznom u iznosu od 660,00 do 1990,00 eura kaznit će se za
prekršaj pravna ili fizička osoba obrtnik ukoliko dozvoli da osoba iz
stavka 1. ovoga članka koja ne pristupi i ne zadovolji na provjeri iz
stavka 2. ovoga članka nastavi obavljati poslove za koje je ovlaštena.\
(5) Za prekršaj iz ovoga članka novčanom kaznom u iznosu od 190,00 do
660,00 eura kaznit će se za prekršaj i odgovorna osoba u pravnoj osobi.\
(6) Novčanom kaznom u iznosu od 130,00 eura kaznit će se za prekršaj
osoba iz stavka 1. ovoga članka, ukoliko nastavi obavljati poslove a
nije zadovoljila na provjeri stručnosti.

Članak 213. (NN [80/13](http://www.zakon.hr/cms.htm?id=432),
[108/17](https://www.zakon.hr/cms.htm?id=25267),
[114/22](https://www.zakon.hr/cms.htm?id=53896))

\(1\) Upravni nadzor u vezi s obavljanjem poslova iz ovoga Zakona
obavlja ministarstvo nadležno za unutarnje poslove.

\(2\) Inspekcijski nadzor nad radom ovlaštene stručne organizacije i
autoškola, u vezi s obavljanjem poslova iz ovoga Zakona, obavljaju
policijski službenici ministarstva nadležnog za unutarnje poslove.

\(3\) Ako ovlaštena stručna organizacija ne ispunjava propisane uvjete
iz članka 206. ovoga Zakona, policijski službenik ministarstva nadležnog
za unutarnje poslove rješenjem će joj ukinuti ovlaštenje. Ako je
stručnoj organizaciji ukinuto ovlaštenje, njezine poslove obavlja
ministarstvo nadležno za unutarnje poslove dok ne ovlasti drugu stručnu
organizaciju.

\(4\) Ako autoškola, stručni voditelj, predavač, instruktor vožnje,
ovlašteni ispitivač, odnosno ovlašteni nadzornik ne obavljaju poslove u
skladu s propisima, policijski službenik ministarstva nadležnog za
unutarnje poslove rješenjem će im naložiti otklanjanje nedostataka u
roku od 30 dana. Ako autoškola, stručni voditelj, predavač, instruktor
vožnje, ovlašteni ispitivač, odnosno ovlašteni nadzornik ne otklone
nedostatke u određenom roku, policijski službenik ministarstva nadležnog
za unutarnje poslove rješenjem će autoškoli zabraniti rad, a stručnom
voditelju, instruktoru vožnje, predavaču, ovlaštenom nadzorniku ili
ovlaštenom ispitivaču ukinuti dopuštenje (licenciju).

\(5\) Protiv rješenja iz stavaka 3. i 4. ovoga članka žalba nije
dopuštena, ali se može pokrenuti upravni spor.

\(6\) Autoškola, stručni voditelj, predavač, instruktor vožnje,
ovlašteni ispitivač, odnosno ovlašteni nadzornik kojima su izrečene
mjere iz stavka 4. ovog članka Zakona ne mogu obavljati poslove
osposobljavanja kandidata za vozače, provoditi vozačke ispite, odnosno
provoditi poslove nadzora dok zabrana traje.

\(7\) Ministar nadležan za unutarnje poslove donosi pravilnik o obliku
dopuštenja (licencije) te o sadržaju drugih obrazaca u vezi s
osposobljavanjem kandidata za vozača i provođenju vozačkih ispita.

\(8\) Novčanom kaznom u iznosu od 660,00 do 1990,00 eura kaznit će se za
prekršaj ovlaštena stručna organizacija ako povjerene joj poslove ne
obavlja stručno i u skladu s propisima.

\(9\) Novčanom kaznom u iznosu od 660,00 do 1990,00 eura kaznit će se za
prekršaj pravna osoba ili fizička osoba obrtnik ako ne obavlja poslove
stručno i u skladu s propisima te ako osposobljava kandidate u vrijeme
izrečene zabrane osposobljavanja.

\(10\) Novčanom kaznom u iznosu od 190,00 do 660,00 eura kaznit će se i
odgovorna osoba u ovlaštenoj stručnoj organizaciji ako ovlaštena stručna
organizacija poslove ne obavlja stručno i u skladu s propisima.

\(11\) Za prekršaj iz stavka 4. i 6. ovog članka kaznit će se novčanom
kaznom u iznosu od 190,00 do 660,00 eura i odgovorna osoba u pravnoj
osobi.

\(12\) Novčanom kaznom u iznosu od 130,00 eura kaznit će se za prekršaj
iz ovoga članka stručni voditelj, predavač, instruktor vožnje, ovlašteni
ispitivač, odnosno ovlašteni nadzornik ako ne obavljaju poslove stručno
i u skladu s propisima te ako obavljaju poslove u vrijeme izrečene
zabrane rada.

Članak 214. (NN [114/22](https://www.zakon.hr/cms.htm?id=53896))

\(1\) Upravni i inspekcijski nadzor nad radom Hrvatskoga Crvenog križa i
zdravstvenih ustanova koje osposobljavaju kandidate za vozače iz
nastavnog predmeta Pružanje prve pomoći osobama ozlijeđenim u prometnoj
nesreći u procesu osposobljavanja kandidata za vozače obavlja
ministarstvo nadležno za zdravstvo.\
(2) Ako Hrvatski crveni križ ili zdravstvena ustanova koja osposobljava
kandidate za vozače iz nastavnog predmeta Pružanje prve pomoći osobama
ozlijeđenim u prometnoj nesreći ne obavlja poslove u skladu s propisima,
ministarstvo nadležno za zdravstvo rješenjem će joj privremeno, na
mjesec dana, zabraniti obavljanje poslova osposobljavanja kandidata za
vozača iz nastavnog predmeta Pružanje prve pomoći osobama ozlijeđenim u
prometnoj nesreći. Ukoliko Hrvatski Crveni križ ili zdravstvena ustanova
koja osposobljava kandidate za vozače iz nastavnog predmeta Pružanje
prve pomoći osobama ozlijeđenim u prometnoj nesreći ne otkloni
nedostatke u roku, ministarstvo nadležno za zdravstvo rješenjem će joj
zabraniti obavljanje poslova osposobljavanja kandidata za vozača iz
nastavnog predmeta Pružanje prve pomoći osobama ozlijeđenim u prometnoj
nesreći.\
(3) Protiv rješenja iz stavka 2. ovoga članka žalba nije dopuštena, ali
se može pokrenuti upravni spor.\
(4) Hrvatski Crveni križ ili zdravstvena ustanova koja osposobljava
kandidate za vozače iz nastavnog predmeta Pružanje prve pomoći osobama
ozlijeđenim u prometnoj nesreći kojoj je izrečena mjera iz stavka 2.
ovoga članka ne smije osposobljavati kandidate za vozače za vrijeme
trajanja mjere.\
(5) Novčanom kaznom u iznosu od 660,00 do 1990,00 eura kaznit će se za
prekršaj Hrvatski Crveni križ ili zdravstvena ustanova ako osposobljava
kandidate suprotno propisima ili u vrijeme kad joj je izrečena zabrana
osposobljavanja (stavak 4.).\
(6) Za prekršaj iz ovoga članka kaznit će se novčanom kaznom u iznosu od
190,00 do 660,00 eura i odgovorna osoba u pravnoj osobi.

#### 4. STJECANJE PRAVA NA UPRAVLJANJE VOZILIMA

Članak 215. (NN [85/22](https://www.zakon.hr/cms.htm?id=53029))

\(1\) Biciklom i osobnim prijevoznim sredstvom u prometu smije
upravljati osoba koja je navršila 14 godina.\
(2) Djeca s navršenih devet godina koja su u školama osposobljena za
upravljanje biciklom i za to im je izdana potvrda, smiju samostalno
upravljati biciklom na cesti, a druga djeca s navršenih devet godina
samo u pratnji osobe koja je navršila 16 godina.\
(3) Program osposobljavanja za vožnju biciklom, program biciklističkog
ispita i obrazac potvrde iz stavka 2. ovoga članka propisuje ministar
nadležan za poslove obrazovanja.\
(4) Zaprežnim vozilom smije upravljati državnom i županijskom cestom
osoba koja je navršila 16 godina, a na ostalim cestama osoba koja je
navršila 14 godina.

Članak 216. (NN [80/13](http://www.zakon.hr/cms.htm?id=432),
[92/14](http://www.zakon.hr/cms.htm?id=1009),
[70/19](https://www.zakon.hr/cms.htm?id=39889),
[114/22](https://www.zakon.hr/cms.htm?id=53896))

\(1\) Osoba može steći pravo na samostalno upravljanje vozilom određene
kategorije ako je:\
1) duševno i tjelesno sposobna upravljati vozilom određene kategorije,\
2) navršila najnižu dob za upravljanje vozilom određene kategorije,\
3) položila vozački ispit za upravljanje vozilom određene kategorije,

4\. nastanjena u Republici Hrvatskoj te ima prebivalište, prijavljeno
boravište na razdoblje od najmanje 185 dana, uobičajeno prebivalište,
školuje se ili ima odobren privremeni ili stalni boravak.\
(2) Pravo na samostalno upravljanje vozilom dokazuje se vozačkom
dozvolom ili potvrdom o podnesenom zahtjevu za izdavanje vozačke dozvole
koja vrijedi za upravljanje vozilima u prometu 30 dana od dana
podnošenja urednog zahtjeva.\
(3) Novčanom kaznom u iznosu od 1320,00 do 2650,00 eura ili kaznom
zatvora do 60 dana, kaznit će se za prekršaj osoba koja u prometu na
cesti upravlja motornim vozilom prije stjecanja prava na upravljanje.

\(4\) Vozaču koji je proglašen krivim za prekršaj iz stavka 3. ovoga
članka izreći će se zaštitna mjera zabrane upravljanja motornim vozilom
u trajanju od:

1\) najmanje šest mjeseci, ako je prekršaj počinjen drugi put,

2\) najmanje 12 mjeseci, ako je prekršaj počinjen treći odnosno svaki
sljedeći put.

\(5\) Vozaču motornog vozila se u evidenciju upisuje šest negativnih
prekršajnih bodova ako je pravomoćnom odlukom o prekršaju proglašen
krivim za prekršaj iz stavka 3. ovoga članka.

Članak 217. (NN [80/13](http://www.zakon.hr/cms.htm?id=432),
[64/15](http://www.zakon.hr/cms.htm?id=11454),
[108/17](https://www.zakon.hr/cms.htm?id=25267),
[70/19](https://www.zakon.hr/cms.htm?id=39889))

\(1\) Vozačka dozvola izdaje se za upravljanje vozilima koja su svrstana
u AM, A1, A2, A, B, BE, C1, C1E, C, CE, D1, D1E, D, DE, F, G i H
kategorije gdje u:

1\) AM, spadaju mopedi i laki četverocikli;

-- najniža starosna dob za kategoriju AM je 15 godina.

2\) A1, spadaju -- motocikli sa ili bez bočne prikolice, radnog obujma
motora do 125 cm3 i snage motora od najviše 11 kW i odnosom snage i mase
koji ne prelazi 0,1 kW/kg;

-- motorna vozila na tri kotača čija snaga nije veća od 15 kW,

-- najniža starosna dob za kategoriju A1 je 16 godina.

3\) A2, spadaju -- motocikli sa ili bez bočne prikolice, čija snaga ne
prelazi 35 kW i čiji omjer snaga/masa ne prelazi 0,2 kW/kg, a ne potječu
od vozila čija je snaga dvostruko veća i više;

-- najniža starosna dob za kategoriju A2 je 18 godina.

4\) A, spadaju -- motocikli sa ili bez bočne prikolice;

-- motorna vozila na tri kotača čija je snaga veća od 15 kW,

-- najniža starosna dob za kategoriju A je 24 godine, odnosno 20 godina
ukoliko vozač ima vozačku dozvolu za upravljanje vozilom A2 kategorije
najmanje dvije godine,

-- najniža starosna dob za vozilo na tri kotača A kategorije je 21
godina.

5\) B, spadaju motorna vozila, osim vozila AM, A1, A2, A, F i G
kategorije čija najveća dopuštena masa ne prelazi 3.500 kg i koja su
dizajnirana i konstruirana za prijevoz ne više od 8 putnika, ne
računajući sjedalo za vozača; motorna vozila ove kategorije mogu biti u
kombinaciji s priključnim vozilom čija najveća dopuštena masa ne prelazi
750 kg. Ne dovodeći u pitanje odredbe propisa o tipnom odobrenju vozila
o kojima je riječ, motorna vozila u ovoj kategoriji mogu se kombinirati
s priključnim vozilom čija je najveća dopuštena masa veća od 750 kg, pod
uvjetom da najveća dopuštena masa ove kombinacije vozila nije veća od 4
250 kg. U slučaju da je najveća dopuštena masa takve kombinacije vozila
veća od 3 500 kg, takvom kombinacijom vozač može upravljati samo nakon
što je položio vozački ispit za tu kombinaciju vozila iz nastavnog
predmeta Upravljanje vozilom.;

-- najniža starosna dob za kategoriju B je 18 godina.

6\) BE, ne dovodeći u pitanje odredbe propisa o tipnom odobrenju za
dotična vozila, spada kombinacija vozila koja se sastoji od vučnog
vozila kategorije B i priključnog vozila, pri čemu najveća dopuštena
masa priključnog vozila nije veća od 3 500 kg;

-- najniža starosna dob za kategoriju BE je 18 godina.

7\) C1, spadaju motorna vozila osim onih iz kategorije D1, D ili F, čija
je najveća dopuštena masa veća od 3 500 kg, ali nije veća od 7 500 kg i
koja su projektirana i izrađena za prijevoz najviše osam putnika uz
vozača; motorna vozila u ovoj kategoriji mogu se kombinirati s
priključnim vozilom čija najveća dopuštena masa nije veća od 750 kg;

-- najniža starosna dob za kategoriju C1 je 18 godina.

8\) C1E, ne dovodeći u pitanje odredbe o tipnom odobrenju za dotična
vozila, spada -- kombinacija vozila koja se sastoji od vučnog vozila
kategorije C1 i njegova priključnog vozila koje ima najveću dopuštenu
masu veću od 750 kg, pod uvjetom da najveća dopuštena masa kombinacije
vozila nije veća od 12 000 kg;

-- ne dovodeći u pitanje odredbe propisa o tipnom odobrenju za dotična
vozila, spada -- kombinacija vozila koja se sastoji od vučnog vozila
kategorije B i njegova priključnog vozila koje ima najveću dopuštenu
masu veću od 3 500 kg, pod uvjetom da najveća dopuštena masa kombinacije
vozila nije veća od 12 000 kg;

-- najniža starosna dob za kategoriju C1E je 18 godina.

9\) C, spadaju motorna vozila, osim onih iz kategorije D1, D ili F, čija
je najveća dopuštena masa veća od 3.500 kg;

-- najniža starosna dob za kategoriju C je 21 godina.

10\) CE, spada kombinacija vozila koja se sastoji od vučnog vozila
kategorije C i priključnog vozila čija najveća dopuštena masa iznosi
više od 750 kg;

-- najniža starosna dob za kategorije CE je 21 godina.

11\) D1, spadaju motorna vozila projektirana i izrađena za prijevoz
najviše 16 putnika uz vozača i čija maksimalna duljina nije veća od 8 m;
motorna vozila ove kategorije mogu se kombinirati s priključnim vozilom
čija najveća dopuštena masa nije veća od 750 kg;

-- najniža starosna dob za kategoriju D1 je 21 godina.

12\) D1E, ne dovodeći u pitanje odredbe propisa o tipnom odobrenju za
dotična vozila, spada kombinacija vozila koja se sastoji od vučnog
vozila kategorije D1 i njegova priključnog vozila koje ima najveću
dopuštenu masu veću od 750 kg;

-- najniža starosna dob za kategoriju D1E je 21 godina.

13\) D, spadaju motorna vozila projektirana i izrađena za prijevoz više
od osam putnika uz vozača; motorna vozila ove kategorije mogu se
kombinirati s priključnim vozilom čija najveća dopuštena masa nije veća
od 750 kg;

-- najniža starosna dob za kategoriju D je 24 godine.

14\) DE, ne dovodeći u pitanje odredbe propisa o tipnom odobrenju za
dotična vozila, spada kombinacija vozila koja se sastoji od vučnog
vozila kategorije D i njegova priključnog vozila koje ima najveću
dopuštenu masu veću od 750 kg;

-- najniža starosna dob za kategoriju DE je 24 godine.

15\) F, spadaju traktori sa ili bez prikolice;

-- najniža starosna dob za kategoriju F je 16 godina.

16\) G, spadaju radni strojevi;

-- najniža starosna dob za kategoriju G je 16 godina.

17\) H, spadaju tramvaji;

-- najniža starosna dob za kategoriju H je 21 godina.

\(2\) Iznimno od stavka 1. točke 9. i 10. ovoga članka, najniža starosna
dob za upravljanje vozilom C i CE kategorije je 18 godina, ukoliko vozač
posjeduje početne kvalifikacije dobivene sukladno propisu kojim se
uređuje prijevoz u cestovnom prometu.

\(3\) Iznimno od stavka 1. točke 13. i 14. ovoga članka, najniža
starosna dob za upravljanje vozilom D i DE kategorije je 21 godina,
ukoliko je vozač uspješno stekao ubrzanu početnu kvalifikaciju sukladno
propisu kojim se uređuje prijevoz u cestovnom prometu, i obavlja
linijski prijevoz putnika do 50 km.

\(4\) Iznimno od stavka 1. točke 13. i 14. ovoga članka, najniža
starosna dob za upravljanje vozilom D i DE kategorije je 23 godine,
ukoliko je vozač uspješno stekao ubrzanu početnu kvalifikaciju sukladno
propisu kojim se uređuje prijevoz u cestovnom prometu.

\(5\) Iznimno od stavka 1. točke 13. i 14. ovoga članka, najniža
starosna dob za upravljanje vozilom D i DE kategorije je 21 godina,
ukoliko je vozač uspješno stekao početnu kvalifikaciju sukladno propisu
kojim se uređuje prijevoz u cestovnom prometu.

\(6\) Iznimno od stavka 1. točke 9. i 13. ovoga članka, najniža starosna
dob za upravljanje vozilima C kategorije je 18, a D kategorije 21.
godinu, za vozila koja koristi policija, vatrogasna služba i za vozila
koja provode ispitivanje na cesti u svrhu popravka i održavanja.

\(7\) Iznimno od odredbi stavka 1. točaka 9., 10. i 13. ovoga članka,
najniža starosna dob za upravljanje vozilima C i CE kategorije je 18
godina, a za upravljanje vozilima D kategorije 21 godina, za vozila koja
koriste Oružane snage Republike Hrvatske.

\(8\) Vozačka dozvola iz stavka 6. ovoga članka je valjana samo na
području Republike Hrvatske sve dok vozač ne navrši najnižu starosnu dob
navedenu u stavku 1. točki 9. i 13. ovoga članka.

\(9\) Ministar nadležan za unutarnje poslove propisat će pravilnikom
posebne uvjete glede dobnih granica, uvjeta upravljanja i načina
prijevoza na motornim vozilima policije.

\(10\) Ministar nadležan za poslove obrane propisat će pravilnikom
uvjete za upravljanje i način prijevoza na vozilima oružanih snaga
Republike Hrvatske.

Članak 218.

\(1\) Ministar nadležan za unutarnje poslove propisat će postupak
izdavanja vozačkih dozvola te oblik, veličinu, boju, sadržaj, vrstu i
kvalitetu materijala obrasca vozačke dozvole.\
(2) Podaci koji se unose u vozačku dozvolu ispisuju se na hrvatskom
jeziku i latiničnom pismu.\
(3) O izdanim vozačkim dozvolama vodi se evidencija.

Članak 219. (NN [80/13](http://www.zakon.hr/cms.htm?id=432),
[92/14](http://www.zakon.hr/cms.htm?id=1009),
[64/15](http://www.zakon.hr/cms.htm?id=11454),
[85/22](https://www.zakon.hr/cms.htm?id=53029))

\(1\) Izdavanje vozačkih dozvola podliježe sljedećim uvjetima:

a\) dozvole za kategorije C1, C, D1 i D izdaju se vozačima koji su već
položili vozački ispit za upravljanje vozilima kategorije B;

b\) dozvole za kategorije BE, C1E, CE, D1E i DE izdaju se samo vozačima
koji su već položili vozački ispit za upravljanje vozilima kategorije B,
C1, C, D1 i D;

c\) dozvola za kategoriju H izdaje se samo vozačima koji su već položili
vozački ispit za upravljanje vozilima kategorije B.

\(2\) Valjanost vozačke dozvole određuje se kako slijedi:

a\) vozačke dozvole izdane za kategorije C1E, CE, D1E i DE vrijede i za
kombinaciju vozila u kategoriji BE;

b\) vozačke dozvole izdane za kategoriju CE vrijede za kategoriju DE sve
dok vozač ima pravo upravljati vozilima D kategorije;

c\) vozačke dozvole izdane za kategorije CE i DE vrijede za kombinaciju
vozila u kategorijama C1E i D1E.

d\) vozačke dozvole izdane za kategorije A1, A2, A, B, C1, C, D1, D i H
vrijede za vozila kategorije AM, F i G;

e\) vozačke dozvole izdane za kategoriju A2 vrijede za vozila kategorije
A1.

f\) Vozačke dozvole izdane za kategorije A, C i D vrijede za vozila
kategorije A1, A2, C1 i D1,

g\) vozačke dozvole izdane za kategoriju B vrijede za motorne tricikle,
a iznimno motornim triciklima snage veće od 15 kW smije upravljati vozač
kojem je izdana vozačka dozvola kategorije B i koji je navršio 21
godinu.

Članak 220. (NN [80/13](http://www.zakon.hr/cms.htm?id=432),
[85/22](https://www.zakon.hr/cms.htm?id=53029))

\(1\) Nijedna osoba ne smije imati više od jedne vozačke dozvole.

\(2\) Ako je osobi izdano više od jedne vozačke dozvole, policijska
uprava, odnosno policijska postaja rješenjem će ukinuti i oduzeti,
odnosno oduzeti prije izdane vozačke dozvole.

\(3\) Protiv rješenja iz stavka 2. ovoga članka ne može se izjaviti
žalba, ali se može pokrenuti upravni spor pred nadležnim upravnim sudom.

Članak 221. (NN [158/13](http://www.zakon.hr/cms.htm?id=616),
[92/14](http://www.zakon.hr/cms.htm?id=1009),
[64/15](http://www.zakon.hr/cms.htm?id=11454),
[108/17](https://www.zakon.hr/cms.htm?id=25267))

Brisan.

Članak 222. (NN [80/13](http://www.zakon.hr/cms.htm?id=432),
[92/14](http://www.zakon.hr/cms.htm?id=1009),
[64/15](http://www.zakon.hr/cms.htm?id=11454),
[85/22](https://www.zakon.hr/cms.htm?id=53029))

\(1\) Vozačka dozvola izdat će se na zahtjev osobe koja je položila
vozački ispit za upravljanje vozilom određene kategorije i ako
udovoljava uvjetima iz ovoga Zakona.\
(2) Vozačka dozvola za upravljanje vozilima AM, A1, A2, A, B, BE, F i G
kategorije izdaje se s rokom važenja od 10 godina. Prilikom produljenja
vozačke dozvole vozač je dužan podvrgnuti se zdravstvenom pregledu za
vozača u slučaju kada je obveza zdravstvenog pregleda utvrđena
zdravstvenim uvjerenjem na temelju kojeg je vozačka dozvola izdana.\
(3) Vozačka dozvola za upravljanje vozilima C1, C1E, C, CE, D1, D1E, D,
DE i H kategorije izdaje se s rokom važenja od pet godina. Po isteku
roka od pet godina, vozač iz ovoga stavka prilikom produljenja vozačke
dozvole dužan je podvrgnuti se zdravstvenom pregledu za vozača.\
(4) Vozačka dozvola za upravljanje vozilima instruktoru vožnje i vozaču
B kategorije koji upravlja vozilom u profesionalne svrhe izdaje se s
rokom važenja od 10 godina. Po isteku roka od deset godina, vozač iz
ovoga stavka i instruktor vožnje prilikom produljenja vozačke dozvole
dužan je podvrgnuti se zdravstvenom pregledu za vozača.\
(5) Iznimno od odredbi stavaka 2., 3. i 4. ovoga članka, vozačka dozvola
izdaje se s kraćim rokom važenja ako je uvjerenjem o zdravstvenom
pregledu vozača utvrđena zdravstvena sposobnost na kraći rok, a prilikom
produljenja vozačke dozvole vozač je dužan podvrgnuti se zdravstvenom
pregledu za vozača.

Članak 222.a (NN [42/20](https://www.zakon.hr/cms.htm?id=44153))

\(1\) Osoba iz članka 222. ovoga Zakona, za vrijeme trajanja epidemije
bolesti COVID-19 uzrokovane virusom SARS-CoV-2, ne mora podnijeti
zahtjev za produljenje roka važenja vozačke dozvole, a najdulje 30 dana
od dana proglašenja prestanka epidemije.

\(2\) Vozačka dozvola koja je izdana osobi iz stavka 1. ovoga članka
smatra se valjanom do isteka roka iz stavka 1. ovoga članka.

\(3\) Radnje u upravnom postupku koje su vozači dužni poduzeti u
rokovima propisanim odredbama Zakona o sigurnosti prometa na cestama
(»Narodne novine«, br. 67/08., 48/10. -- Odluka Ustavnog suda Republike
Hrvatske, 74/11., 80/13., 158/13. -- Odluka i Rješenje Ustavnog suda
Republike Hrvatske, 92/14., 64/15., 108/17. i 70/19.) i Pravilnika o
vozačkim dozvolama (»Narodne novine«, br. 2/19.), a čiji krajnji rok
poduzimanja je bio počevši od 11. ožujka 2020. ili će biti za vrijeme
trajanja epidemije bolesti COVID-19 uzrokovane virusom SARS-CoV-2,
stranke mogu poduzeti najdulje 30 dana od dana proglašenja prestanka
epidemije.

Članak 223. (NN [70/19](https://www.zakon.hr/cms.htm?id=39889),
[114/22](https://www.zakon.hr/cms.htm?id=53896))

\(1\) U vozačku dozvolu upisuju se sve kategorije motornih i priključnih
vozila kojima vozač ima pravo upravljati sukladno odredbama ovoga
Zakona.\
(2) Vozač ima pravo upravljati samo onim vozilima i kategorijama vozila
koje su upisane u vozačkoj dozvoli.\
(3) Novčanom kaznom u iznosu od 390,00 eura kaznit će se za prekršaj
vozač koji upravlja vozilom one kategorije koja nije upisana u njegovu
vozačku dozvolu.

Članak 224. (NN [80/13](http://www.zakon.hr/cms.htm?id=432),
[92/14](http://www.zakon.hr/cms.htm?id=1009),
[64/15](http://www.zakon.hr/cms.htm?id=11454))

\(1\) Vozačku dozvolu izdaje policijska uprava, odnosno policijska
postaja.

\(2\) Protiv rješenja donesenog u postupku izdavanja vozačke dozvole ne
može se izjaviti žalba, ali se može pokrenuti upravni spor.

Članak 224.a (NN [80/13](http://www.zakon.hr/cms.htm?id=432),
[92/14](http://www.zakon.hr/cms.htm?id=1009))

\(1\) Motornim vozilom na cesti može upravljati osoba kojoj je izdana
vozačka dozvola u državi članici Europskog gospodarskog prostora.

\(2\) Osoba iz stavka 1. ovoga članka može vozačku dozvolu izdanu od
države članice Europskog gospodarskog prostora zamijeniti za
jednakovrijednu vozačku dozvolu Republike Hrvatske bez polaganja
vozačkog ispita.

Članak 225. (NN [80/13](http://www.zakon.hr/cms.htm?id=432))

\(1\) Stranac koji boravi u Republici Hrvatskoj i hrvatski državljanin
koji boravi ili prebiva u inozemstvu pa dođe u Republiku Hrvatsku, može
na temelju važeće inozemne vozačke dozvole koju je izdalo nadležno
tijelo strane države, uz uvjet reciprociteta, upravljati motornim
vozilom na teritoriju Republike Hrvatske.\
(2) Inozemna vozačka dozvola za upravljanje motornim vozilima D1 ili D
kategorije neće se priznati osobama koje nemaju 24 godine života, za C
kategoriju 21 godinu, C1 i B kategoriju 18 godina života.

Članak 226. (NN [114/22](https://www.zakon.hr/cms.htm?id=53896))

\(1\) Stranac kojem je odobren privremeni ili stalni boravak u Republici
Hrvatskoj i hrvatski državljanin koji se iz inozemstva vrati u Republiku
Hrvatsku, a i osoblje diplomatskih i konzularnih predstavništava i
misija stranih država i predstavništava međunarodnih organizacija u
Republici Hrvatskoj, stranih trgovinskih, prometnih, kulturnih i drugih
predstavništava te stranih dopisništava, mogu upravljati motornim
vozilima na osnovi važeće inozemne vozačke dozvole za vrijeme do godinu
dana od dana ulaska u Republiku Hrvatsku.\
(2) Osobama iz stavka 1. ovoga članka važeća inozemna vozačka dozvola
zamijenit će se hrvatskom vozačkom dozvolom, uz uvjete iz članka 216.
stavka 1. točke 1. i 2. i stavka 2. i članka 219. ovoga Zakona, na
njihov zahtjev, bez polaganja vozačkog ispita, vozačkom dozvolom za
upravljanje onom kategorijom vozila u koju spadaju vozila za čije su
upravljanje ovlaštene inozemnom vozačkom dozvolom. Iznimno i uz uvjet
reciprociteta, od osoblja diplomatskih i konzularnih predstavništava i
misija stranih država i predstavništava međunarodnih organizacija u
Republici Hrvatskoj pri zamjeni inozemne vozačke dozvole neće se
zahtijevati dokazi o udovoljenju uvjetima iz članka 216. stavka 1.
točke 1. ovoga Zakona (liječničko uvjerenje). Zamijenjena inozemna
vozačka dozvola vratit će se tijelu koje ju je izdalo.\
(3) Inozemna vozačka dozvola iz čijeg se teksta ne može zaključiti za
koju je kategoriju vozila izdana ili da li joj je protekao rok važenja
više od šest mjeseci, može se zamijeniti u smislu stavka 2. ovoga članka
samo ako podnositelj zahtjeva priloži ispravu iz koje se vidi kojim
vozilima može upravljati, odnosno da joj nije protekao rok važenja više
od šest mjeseci.\
(4) Novčanom kaznom u iznosu od 60,00 eura kaznit će se za prekršaj
osoba koja ne zamjeni inozemnu vozačku dozvolu u roku iz stavka 1. ovoga
članka.

Članak 227.

\(1\) Odredbe ovoga Zakona o upravljanju vozilima na temelju inozemne
vozačke dozvole na odgovarajući se način primjenjuju i na upravljanje
vozilima na temelju važeće međunarodne vozačke dozvole.\
(2) Međunarodna vozačka dozvola priznat će se samo ako su je izdala
nadležna tijela ili organizacije strane države. Ta se dozvola ne može
zamijeniti za hrvatsku vozačku dozvolu.

Članak 228. (NN [48/10](http://www.zakon.hr/cms.htm?id=430),
[74/11](http://www.zakon.hr/cms.htm?id=431),
[114/22](https://www.zakon.hr/cms.htm?id=53896))

\(1\) Vozaču koji ima važeću vozačku dozvolu izdanu u Republici
Hrvatskoj može se, na njegov zahtjev, izdati i međunarodna vozačka
dozvola.\
(2) Međunarodna vozačka dozvola izdaje se s rokom važenja od tri godine
od dana izdavanja, odnosno do dana važenja vozačke dozvole, ukoliko je
do isteka njene važnosti manje od tri godine.\
(3) Međunarodnu vozačku dozvolu izdaje stručna organizacija iz članka
206. ovoga Zakona. O izdanim međunarodnim vozačkim dozvolama vodi se
registar.\
(4) Međunarodna vozačka dozvola ne može se izdati vozaču kojem je
izrečena zaštitna mjera zabrane upravljanja motornim vozilom, dok ta
mjera traje.\
(5) Međunarodna vozačka dozvola izdana u Republici Hrvatskoj ne može se
koristiti za upravljanje vozilima na teritoriju Republike Hrvatske.\
(6) Nadzor nad izdavanjem međunarodnih vozačkih dozvola i vođenjem
registra obavlja ministarstvo nadležno za unutarnje poslove.\
(7) Novčanom kaznom od 660,00 do 1990,00 eura kaznit će se za prekršaj
ovlaštena stručna organizacija ako ne vodi ili neuredno vodi registar
izdanih međunarodnih vozačkih dozvola ili izda međunarodnu vozačku
dozvolu suprotno odredbama ovoga Zakona.\
(8) Za prekršaj iz ovoga članka kaznit će se novčanom kaznom od 190,00
do 660,00 eura i odgovorna osoba u pravnoj osobi.

Članak 229. (NN [80/13](http://www.zakon.hr/cms.htm?id=432),
[92/14](http://www.zakon.hr/cms.htm?id=1009),
[70/19](https://www.zakon.hr/cms.htm?id=39889),
[85/22](https://www.zakon.hr/cms.htm?id=53029),
[114/22](https://www.zakon.hr/cms.htm?id=53896))

\(1\) Kad upravlja vozilom, vozač mora kod sebe imati vozačku dozvolu
ili potvrdu o podnesenom zahtjevu za izdavanje vozačke dozvole i dužan
ju je pokazati na zahtjev policijskog službenika.\
(2) Vlasnik vozila odnosno osoba kojoj je vozilo povjereno ne smije dati
vozilo na upravljanje osobi za koju je mogao ili morao znati da nema
pravo upravljati vozilom (upravlja vozilom prije stjecanja prava na
upravljanje, za vrijeme dok joj je izrečena sigurnosna mjera zabrane
upravljanja vozilom ili zaštitna mjera zabrane upravljanja motornim
vozilom ili mjera opreza privremenog oduzimanja vozačke dozvole ili je
isključena iz prometa, nema upisanu odgovarajuću kategoriju, upravlja
vozilom bez pomagala ili ne postupa po uvjetima i ograničenjima
navedenim u vozačkoj dozvoli, kojoj je vozačka dozvola oduzeta ili
ukinuta), osobi za koju se na temelju njezina ponašanja može zaključiti
da je pod utjecajem droga ili lijekova ili koja u krvi ima nedozvoljenu
količinu alkohola ili je pod vidnim utjecajem alkohola ili je u tolikoj
mjeri umorna ili bolesna da nije u stanju na siguran način upravljati
vozilom.\
(3) Vlasnik vozila odnosno korisnik dužan je, na zahtjev policijskog
službenika ili službene osobe jedinice lokalne samouprave koja obavlja
poslove iz članka 5. stavka 4. ovoga Zakona, dati vjerodostojan podatak
o osobi koja je upravljala vozilom u vrijeme počinjenja prekršaja, a
pritom se dostava podataka o više osoba koje su upravljale vozilom u
vrijeme počinjenja prekršaja ne smatra dostavom vjerodostojnih podataka
o identitetu osobe kojoj je dao vozilo na upravljanje.\
(4) Kad je vlasnik vozila, kojim je počinjen prekršaj propisan ovim
Zakonom, pravna osoba, podatke iz stavka 3. ovoga članka dužna je dati
odgovorna osoba u pravnoj osobi.\
(5) Novčanom kaznom u iznosu od 30,00 eura kaznit će se za prekršaj
vozač koji nema kod sebe vozačku dozvolu ili potvrdu o podnesenom
zahtjevu za izdavanje vozačke dozvole ili je ne pokaže na zahtjev
policijskog službenika.\
(6) Novčanom kaznom u iznosu od 390,00 do 920,00 eura kaznit će se za
prekršaj vlasnik vozila ako vozilo da na upravljanje osobi iz stavka 2.
ovoga članka.\
(7) Novčanom kaznom u iznosu od 660,00 do 1990,00 eura kaznit će se za
prekršaj vlasnik vozila ili odgovorna osoba u pravnoj osobi odnosno
korisnik vozila ako, u roku od 15 dana, ne da vjerodostojan podatak o
osobi koja je upravljala vozilom u vrijeme počinjenja prekršaja.

\(8\) Vozaču za kojeg se utvrdi osnovana sumnja u počinjenje prekršaja
iz članka 49. stavka 5., članka 53. stavka 3., članka 59. stavka 6.,
članka 181. stavka 8., članka 199. stavaka 8. i 9., članka 216. stavka
3., članka 282. stavka 9., članka 286. stavaka 12. i 13. ili članka 289.
stavka 4. ovoga Zakona privremeno će se oduzeti vozilo kojim je
upravljao, do donošenja odluke o prekršaju, ako je već najmanje dva puta
pravomoćno kažnjen za prekršaje navedene u ovom stavku..

\(9\) Sud je dužan odluku o prekršaju i postupanju s privremeno oduzetim
vozilom donijeti u roku od 15 dana.

\(10\) Troškove premještanja, smještaja i čuvanja privremeno oduzetog
vozila snosi počinitelj prekršaja.

#### 5. ZDRAVSTVENI PREGLEDI VOZAČA

Članak 230. (NN [114/22](https://www.zakon.hr/cms.htm?id=53896))

\(1\) Prije početka osposobljavanja kandidati za vozače dužni su se
podvrgnuti zdravstvenom pregledu za vozače.\
(2) Zdravstvene preglede obavljaju zdravstvene ustanove i trgovačka
društva koja obavljaju djelatnost medicine rada i specijalisti medicine
rada u privatnoj praksi.\
(3) Zdravstvene preglede za utvrđivanje zdravstvene sposobnosti za
upravljane vozilima kategorija F, G i M mogu obavljati i izabrani
liječnici obiteljske/opće medicine.\
(4) O obavljenim zdravstvenim pregledima kandidata za vozače i vozača,
vode se evidencije.\
(5) Visinu naknade za zdravstvene preglede utvrđuje ministar nadležan za
zdravstvo. Odluka o visini naknade objavljuje se u »Narodnim novinama«.\
(6) Novčanom kaznom u iznosu od 660,00 do 1990,00 eura kaznit će se za
prekršaj pravna ili fizička osoba obrtnik ako dozvoli da se kandidat za
vozača osposobljava bez zdravstvenog pregleda ili ako obavlja
zdravstvene preglede suprotno odredbama ovoga članka.\
(7) Za prekršaj iz ovoga članka kaznit će se novčanom kaznom u iznosu od
190,00 do 660,00 eura fizička osoba i odgovorna osoba u pravnoj osobi i
tijelu državne vlasti ili tijelu jedinice lokalne (područne) samouprave.

Članak 231. (NN [92/14](http://www.zakon.hr/cms.htm?id=1009),
[108/17](https://www.zakon.hr/cms.htm?id=25267),
[85/22](https://www.zakon.hr/cms.htm?id=53029),
[114/22](https://www.zakon.hr/cms.htm?id=53896))

\(1\) Vozači su dužni podvrgavati se i nadzornim zdravstvenim
pregledima.\
(2) Nadzorni zdravstveni pregledi vozača su redoviti i izvanredni.\
(3) Na izvanredni nadzorni zdravstveni pregled upućuje se vozač za kojeg
se opravdano sumnja da zbog zdravstvenih razloga više nije sposoban
sigurno upravljati vozilom.\
(4) Na izvanredni nadzorni zdravstveni pregled uputit će se vozač i
instruktor vožnje kod kojih je utvrđen udio alkohola u krvi viši od 1,50
g/kg, odnosno odgovarajući iznos miligrama u litri izdahnutog zraka ili
je utvrđeno da su upravljali vozilom pod utjecajem droga ili lijekova,
kao i vozač i instruktor vožnje koji se odbiju podvrgnuti ispitivanju
imaju li u organizmu alkohola, droga ili lijekova koji utječu na
psihofizičke sposobnosti i na sposobnosti upravljanja vozilima, nakon
pravomoćnosti odluke o prekršaju ili su najmanje tri puta pravomoćno
kažnjeni zbog upravljanja vozilom s nedopuštenom količinom alkohola u
krvi, odnosno odgovarajućim iznosom miligrama u litri izdahnutog zraka.\
(5) Zahtjev za upućivanje vozača na izvanredni nadzorni zdravstveni
pregled može podnijeti svako tijelo nadležno za nadzor prometa na cesti
(unutarnji poslovi, inspekcije i sl.), državni odvjetnik, sud i pravna
ili fizička osoba kod koje je vozač zaposlen.\
(6) Na izvanredni nadzorni zdravstveni pregled vozača upućuje policijska
uprava, odnosno policijska postaja prema mjestu prebivališta, boravišta,
uobičajenog prebivališta, školovanja, odnosno privremenog ili stalnog
boravka vozača.\
(7) Izvanredne nadzorne zdravstvene preglede obavljaju zdravstvene
ustanove i trgovačka društva koja obavljaju djelatnost medicine rada i
specijalisti medicine rada u privatnoj praksi koje za to ovlasti
ministar nadležan za zdravstvo.\
(8) Novčanom kaznom u iznosu od 660,00 do 1990,00 eura kaznit će se za
prekršaj pravna osoba ako naredi ili dopusti da vozilom upravlja vozač
koji se nije podvrgao nadzornome zdravstvenom pregledu.\
(9) Za prekršaj iz ovoga članka kaznit će se novčanom kaznom od 190,00
do 660,00 eura i odgovorna osoba u pravnoj osobi i odgovorna osoba u
tijelu državne vlasti ili tijelu jedinice lokalne i područne
(regionalne) samouprave.

Članak 232. (NN [64/15](http://www.zakon.hr/cms.htm?id=11454),
[85/22](https://www.zakon.hr/cms.htm?id=53029))

\(1\) Naknadu za nadzorni zdravstveni pregled vozača koji upravljaju
vozilom u profesionalne svrhe, plaća pravna ili fizička osoba kod koje
je vozač zaposlen.\
(2) Ostali vozači sami plaćaju naknadu za redovni nadzorni zdravstveni
pregled i naknadu za izvanredni nadzorni zdravstveni pregled ako se na
izvanrednom pregledu utvrdi da nisu sposobni za vozača ili da su
ograničeno sposobni.\
(3) Ako se na izvanrednom nadzornom zdravstvenom pregledu utvrdi da nije
promijenjena zdravstvena sposobnost vozača za upravljanje motornim
vozilom, naknadu za pregled plaća policijska uprava, odnosno policijska
postaja koja ga je uputila na pregled.\
(4) U slučajevima iz članka 231. stavka 4. ovoga Zakona, naknadu za
izvanredni nadzorni zdravstveni pregled snosi vozač.

Članak 233. (NN [85/22](https://www.zakon.hr/cms.htm?id=53029),
[114/22](https://www.zakon.hr/cms.htm?id=53896))

\(1\) Ako se na nadzornom zdravstvenom pregledu utvrdi da vozač više
nije sposoban sigurno upravljati vozilom za koje mu je izdana vozačka
dozvola, zdravstvene ustanove dužne su izdati uvjerenje i dostaviti ga u
roku od osam dana policijskoj upravi, odnosno policijskoj postaji koja
je vozača uputila na pregled, prema mjestu prebivališta, boravišta,
uobičajenog prebivališta, školovanja, odnosno privremenog ili stalnog
boravka vozača.

\(2\) Ako se na zdravstvenom pregledu utvrdi da kandidat za vozača nije
duševno ili tjelesno sposoban za upravljanje vozilima, zdravstvene
ustanove, trgovačka društva koja obavljaju djelatnost medicine rada i
specijalisti medicine rada u privatnoj praksi koji su obavili pregled
dužni su u roku od osam dana o tome obavijestiti policijsku upravu,
odnosno policijsku postaju prema mjestu prebivališta, boravišta,
uobičajenog prebivališta, školovanja, odnosno privremenog ili stalnog
boravka kandidata za vozača.

\(3\) Ako se na zdravstvenom pregledu ili tijekom liječenja, u skladu s
pravilnikom kojim se propisuju zdravstveni pregledi vozača i kandidata
za vozače, utvrdi zdravstveno stanje zbog kojeg vozač nije više sposoban
sigurno upravljati vozilom, liječnik koji je obavio pregled ili je
liječio vozača te izabrani liječnik dužni su, uz upozorenje vozaču, o
tome obavijestiti policijsku upravu ili postaju prema mjestu
prebivališta, boravišta, uobičajenog prebivališta, školovanja, odnosno
privremenog ili stalnog boravka vozača.

\(4\) Upozorenje vozaču i obavijest policijskoj upravi ili postaji iz
stavka 3. ovoga članka evidentira se i dostavlja putem Centralnog
zdravstvenog informacijskog sustava Republike Hrvatske, odnosno na
obrascu Izvješća o promjeni zdravstvenog stanja ili tijeku liječenja
vozača prema pravilniku kojim se propisuju zdravstveni pregledi vozača i
kandidata za vozače.

\(5\) Ako se na zdravstvenom pregledu ili tijekom liječenja, u skladu s
pravilnikom kojim se propisuju zdravstveni pregledi vozača i kandidata
za vozače, utvrdi zdravstveno stanje zbog kojeg vozač nije više sposoban
upravljati vozilom, privremeno, a najduže na šest mjeseci, liječnik koji
je obavio pregled ili je liječio vozača te izabrani liječnik dužni su o
tome upozoriti vozača, a dano upozorenje evidentirati u medicinskoj
dokumentaciji.

\(6\) Vozač kojemu je utvrđena privremena nesposobnost za sigurno
upravljanje vozilom neće se po završetku privremene nesposobnosti
ponovno upućivati na pregled.

\(7\) Novčanom kaznom u iznosu od 660,00 do 1990,00 eura kaznit će se za
prekršaj pravna osoba ako postupi suprotno odredbama ovoga članka.

\(8\) Za prekršaj iz ovoga članka kaznit će se novčanom kaznom od 190,00
do 660,00 eura fizička osoba i odgovorna osoba u pravnoj osobi i u
tijelu državne vlasti ili tijelu jedinice lokalne (područne) samouprave.

Članak 234. (NN [108/17](https://www.zakon.hr/cms.htm?id=25267),
[85/22](https://www.zakon.hr/cms.htm?id=53029))

\(1\) Zdravstvenu sposobnost vozača i kandidata za vozače koji nisu
zadovoljni ocjenom zdravstvene ustanove u kojoj su pregledani te vozača
i kandidata za vozače čija je zdravstvena sposobnost različito
ocijenjena u jednoj ili više zdravstvenih ustanova utvrđuje liječničkim
pregledom drugostupanjsko zdravstveno povjerenstvo.

\(2\) Drugostupanjsko zdravstveno povjerenstvo iz stavka 1. ovoga članka
i visinu naknade za rad članova povjerenstva odlukom utvrđuje ministar
nadležan za zdravstvo.

\(3\) Kandidata za vozača ili vozača, kojem je izdano uvjerenje da je
duševno i tjelesno sposoban za upravljanje vozilima, a za kojeg se
opravdano sumnja da zbog zdravstvenih razloga nije sposoban za vozača,
policijska uprava, odnosno policijska postaja uputit će na zdravstveni
pregled povjerenstvu iz stavka 1. ovoga članka.

\(4\) Zdravstvenu sposobnost vozača koji nije zadovoljan utvrđenim
zdravstvenim stanjem od strane liječnika koji je obavio pregled ili je
liječio vozača te izabranog liječnika, zbog kojeg privremeno nije
sposoban sigurno upravljati vozilom, utvrđuju redovitim nadzornim
zdravstvenim pregledom zdravstvene ustanove i trgovačka društva koja
obavljaju djelatnost medicine rada i specijalisti medicine rada u
privatnoj praksi.

\(5\) Naknadu za zdravstvene preglede iz stavka 1. ovoga članka plaća
vozač, odnosno kandidat koji se osposobljava za vozača.

\(6\) Naknadu za zdravstveni pregled iz stavka 3. ovoga članka plaća
kandidat za vozača ako se utvrdi da nije sposoban za upravljanje
vozilom.

\(7\) Ako se utvrdi da je kandidat za vozača sposoban za upravljanje
vozilom, naknadu plaća policijska uprava, odnosno policijska postaja
koja ga je uputila na pregled.

\(8\) Naknadu za zdravstveni pregled iz stavka 4. ovoga članka plaća
vozač.

Članak 235.

Ovlašćuje se ministar nadležan za zdravstvo da u suglasnosti s ministrom
nadležnim za unutarnje poslove:\
1) propiše uvjete za obavljanje zdravstvenih pregleda, vrstu i opseg
pregleda, način vođenja evidencije i medicinske dokumentacije, izdavanje
uvjerenja i izvještavanja o zdravstvenoj sposobnosti vozača i kandidata
za vozače,\
2) odredi zdravstvenu ustanovu ili tijelo koje će obavljati analizu krvi
ili krvi i urina radi utvrđivanja alkoholiziranosti vozača i drugih
sudionika u prometu, propiše uvjete koje ta ustanova ili tijelo mora
ispunjavati, način i postupak uzimanja krvi i urina te utvrdi naknadu za
obavljanje tih poslova,\
3) propiše uvjete o prostoru, nastavnim sredstvima i opremi za
provođenje nastave iz predmeta »Pružanje prve pomoći osobama ozlijeđenim
u prometnoj nesreći« i drugim uvjetima koje trebaju osigurati ustanove
iz članka 200. stavka 3. ovoga Zakona, o sadržaju programa
osposobljavanja predavača iz predmeta »Pružanje prve pomoći osobama
ozlijeđenim u prometnoj nesreći«, provođenju ispita za predavača, o
sastavu ispitnog povjerenstva i obrascu potvrde o položenom ispitu.

### X. VOZILA

#### 1. OPĆE ODREDBE

Članak 236. (NN [64/15](http://www.zakon.hr/cms.htm?id=11454),
[108/17](https://www.zakon.hr/cms.htm?id=25267),
[85/22](https://www.zakon.hr/cms.htm?id=53029),
[114/22](https://www.zakon.hr/cms.htm?id=53896))

\(1\) Vozila u prometu na cesti moraju udovoljavati propisanim uvjetima
glede dimenzija, najveće dopuštene mase, osovinskog opterećenja i
zaštite okoliša te imati ispravne propisane uređaje i opremu.\
(2) Ovlašćuje se ministar nadležan za poslove prometa da u suglasnosti s
ministrom nadležnim za unutarnje poslove donese propise o dimenzijama,
ukupnoj masi i osovinskom opterećenju vozila, o uređajima i opremi koje
moraju imati vozila i o uvjetima kojima moraju udovoljavati uređaji i
oprema vozila u prometu na cestama.\
(3) Novčanom kaznom u iznosu od 260,00 do 660,00 eura kaznit će se za
prekršaj pravna ili fizička osoba obrtnik ako postupi suprotno odredbi
stavka 1. ovoga članka, a nedostaci utvrđeni tijekom tehničkog pregleda
vozila, posebnim propisom, kategorizirani su kao veći.

\(4\) Novčanom kaznom u iznosu od 660,00 do 1990,00 eura kaznit će se za
prekršaj pravna ili fizička osoba obrtnik ako postupi suprotno odredbi
stavka 1. ovoga članka, a nedostaci utvrđeni tijekom tehničkog pregleda
vozila, posebnim propisom, kategorizirani su kao opasni.

\(5\) Novčanom kaznom u iznosu od 190,00 do 660,00 eura kaznit će se za
prekršaj i odgovorna osoba u pravnoj osobi, u tijelu državne vlasti ili
tijelu jedinice lokalne i područne (regionalne) samouprave ako postupi
suprotno odredbi stavka 1.ovoga članka, a nedostaci utvrđeni tijekom
tehničkog pregleda vozila, posebnim propisom, kategorizirani su kao
veći.

\(6\) Novčanom kaznom u iznosu od 260,00 do 920,00 eura kaznit će se za
prekršaj i odgovorna osoba u pravnoj osobi, u tijelu državne vlasti ili
tijelu jedinice lokalne i područne (regionalne) samouprave ako postupi
suprotno odredbi stavka 1. ovog članka, a nedostaci utvrđeni tijekom
tehničkog pregleda vozila, posebnim propisom, kategorizirani su kao
opasni.

\(7\) Novčanom kaznom u iznosu od 130,00 do 260,00 eura kaznit će se za
prekršaj vozač ako postupi suprotno odredbi stavka 1. ovoga članka, a
nedostaci utvrđeni tijekom tehničkog pregleda vozila, posebnim propisom,
kategorizirani su kao veći.

\(8\) Novčanom kaznom u iznosu od 260,00 do 660,00 eura kaznit će se za
prekršaj vozač ako postupi suprotno odredbi stavka 1. ovoga članka, a
nedostaci utvrđeni tijekom tehničkog pregleda vozila, posebnim propisom,
kategorizirani su kao opasni.

\(9\) Novčanom kaznom u iznosu od 30,00 eura kaznit će se za prekršaj
vozač koji u prometu na cesti upravlja vozilom koje nema kutiju prve
pomoći sukladnu pravilniku kojim se propisuju tehnički uvjeti vozila u
prometu na cestama.

Članak 237.

Vozila registrirana u inozemstvu mogu sudjelovati u prometu na
teritoriju Republike Hrvatske ako imaju ispravne uređaje i opremu
propisanu međunarodnom konvencijom o prometu na cestama, a glede
dimenzija, najveće dopuštene mase i osovinskog opterećenja ako
udovoljavaju uvjetima propisanim za vozila registrirana u Republici
Hrvatskoj.

#### 2. REGISTRACIJA MOTORNIH I PRIKLJUČNIH VOZILA

Članak 238. (NN [80/13](http://www.zakon.hr/cms.htm?id=432),
[114/22](https://www.zakon.hr/cms.htm?id=53896))

\(1\) Motorna i priključna vozila smiju sudjelovati u prometu na cesti
ako su registrirana i ako imaju važeću prometnu dozvolu.\
(2) Iznimno od odredbe stavka 1. ovoga članka, ne moraju biti
registrirana motorna i priključna vozila koja su osigurana i označena
pokusnim ili prenosivim pločicama.\
(3) Lake se prikolice ne registriraju prema propisima o registraciji
vozila, ali mogu sudjelovati u prometu na cestama pod uvjetom da su
označene registarskom pločicom i ako je na tehničkom pregledu utvrđeno
da su ispravne.\
(4) O registriranim vozilima i označenim lakim prikolicama vodi se
evidencija.\
(5) Novčanom kaznom u iznosu od 660,00 do 1990,00 eura kaznit će se za
prekršaj pravna ili fizička osoba obrtnik ako naredi ili dopusti da
njezina neregistrirana vozila ili vozila kojima je isteklo važenje
prometne dozvole ili njezine neoznačene lake prikolice sudjeluju u
prometu na cestama.\
(6) Za prekršaj iz ovoga članka novčanom kaznom u iznosu od 190,00 do
660,00 eura kaznit će se i odgovorna osoba u pravnoj osobi i u tijelu
državne vlasti ili tijelu jedinice lokalne i područne (regionalne)
samouprave.\
(7) Novčanom kaznom u iznosu od 260,00 eura kaznit će se za prekršaj
vozač koji upravlja motornim ili priključnim vozilom, osim traktora i
radnog stroja, koje nije registrirano ili mu je isteklo važenje prometne
dozvole za više od 15 dana.\
(8) Novčanom kaznom u iznosu od 90,00 eura kaznit će se za prekršaj
vozač koji upravlja traktorom i radnim strojem koji nije registriran ili
mu je isteklo važenje prometne dozvole, vozači drugih motornih ili
priključnih vozila kojima je isteklo važenje prometne dozvole do 15
dana.\
(9) Novčanom kaznom u iznosu od 30,00 eura kaznit će se za prekršaj
vozač ako vozilom vuče laku prikolicu koja nije označena registarskom
pločicom i za koju na tehničkom pregledu nije utvrđena ispravnost.

Članak 239. (NN [92/14](http://www.zakon.hr/cms.htm?id=1009),
[114/22](https://www.zakon.hr/cms.htm?id=53896))

\(1\) Pokusne pločice izdaju se za vozila koja se kreću do mjesta u
kojem će biti registrirana i za obavljanje tehničkog pregleda vozila.\
(2) Pokusne pločice izdaju se najduže na rok do 15 dana, osim pločica za
obavljanje tehničkog pregleda vozila, koje se izdaju na rok do 3 dana.\
(3) Za vozila označena pokusnim pločicama izdaje se potvrda o upotrebi
pokusnih pločica.\
(4) Kad upravlja vozilom koje je označeno pokusnim pločicama, vozač mora
kod sebe imati važeću potvrdu.\
(5) O izdanim pokusnim pločicama vodi se evidencija.\
(6) Novčanom kaznom u iznosu od 660,00 do 1990,00 eura kaznit će se za
prekršaj pravna ili fizička osoba obrtnik ako naredi ili dopusti da
njezina vozila sudjeluju u prometu na cestama poslije isteka važenja
pokusnih pločica.\
(7) Za prekršaj iz ovoga članka novčanom kaznom u iznosu od 190,00 do
660,00 eura kaznit će se i odgovorna osoba u pravnoj osobi i u tijelu
državne vlasti ili tijelu jedinice lokalne i područne (regionalne)
samouprave.\
(8) Novčanom kaznom u iznosu od 30,00 eura kaznit će se za prekršaj
vozač koji u prometu na cesti upravlja vozilom poslije isteka važenja
pokusnih pločica te ako kod sebe nema važeću potvrdu o upotrebi pokusnih
pločica.

Članak 240. (NN [85/22](https://www.zakon.hr/cms.htm?id=53029),
[114/22](https://www.zakon.hr/cms.htm?id=53896),
[145/24](https://www.zakon.hr/cms.htm?id=540178))

\(1\) Prenosive pločice koriste se za vozila koja se kreću do mjesta
carinjenja, homologacije, servisiranja, prodajnog i izložbenog mjesta,
mjesta atestiranja, mjesta skladištenja/čuvanja, mjesta nadogradnje,
mjesta obavljanja tehničkog pregleda i registracije vozila i za vozila
kojima se obavlja pokusna vožnja, kao i za testiranje prototipova
vozila.\
(2) Prenosive pločice izdaju se najduže na rok od jedne godine.\
(3) Za prenosive pločice izdaje se prometna dozvola i knjižica prometnih
potvrda. Prometna dozvola izdaje se najduže na rok od jedne godine, uz
uvjet da su plaćene propisane obveze.\
(4) Kad upravlja vozilom koje je označeno prenosivim pločicama vozač
mora kod sebe imati važeću potvrdu i prometnu dozvolu.\
(5) O izdanim prenosivim pločicama vodi se evidencija.\
(6) Novčanom kaznom u iznosu od 660,00 do 1990,00 eura kaznit će se za
prekršaj pravna ili fizička osoba obrtnik ako naredi ili dopusti da
vozila iz stavka 1. ovoga članka sudjeluju u prometu na cestama poslije
isteka važenja prenosivih pločica.\
(7) Za prekršaj iz ovoga članka novčanom kaznom u iznosu od 190,00 do
660,00 eura kaznit će se i odgovorna osoba u pravnoj osobi i u tijelu
državne vlasti ili tijelu jedinice lokalne i područne (regionalne)
samouprave.\
(8) Novčanom kaznom u iznosu od 260,00 eura kaznit će se za prekršaj
pravna ili fizička osoba obrtnik ako za vozilo iz stavka 1. ovoga članka
ne izda uredno popunjenu važeću potvrdu.\
(9) Novčanom kaznom u iznosu od 30,00 eura kaznit će se za prekršaj
vozač koji u prometu na cesti upravlja vozilom ako kod sebe nema važeću
potvrdu i prometnu dozvolu ili ako ih ne pokaže na zahtjev policijskog
službenika.

Članak 241. (NN [92/14](http://www.zakon.hr/cms.htm?id=1009),
[64/15](http://www.zakon.hr/cms.htm?id=11454),
[108/17](https://www.zakon.hr/cms.htm?id=25267),
[114/22](https://www.zakon.hr/cms.htm?id=53896))

\(1\) Za motorna i priključna vozila koja se izvoze u inozemstvo ili
iznose u države Europskog gospodarskog prostora izdaju se izvozne
pločice i prometna dozvola.\
(2) Izdavanje izvoznih pločica obavljaju stanice za tehnički pregled
vozila iz članka 259. ovoga Zakona.\
(3) Izvozne pločice izdaju se najduže na rok od 30 dana.\
(4) O izdanim izvoznim pločicama vodi se evidencija.\
(5) Kad upravlja vozilom koje je označeno izvoznim pločicama, vozač mora
kod sebe imati prometnu dozvolu.

\(6\) Protiv rješenja donesenog u postupku izdavanja izvoznih pločica
može se izjaviti žalba o kojoj odlučuje ministarstvo nadležno za
unutarnje poslove.\
(7) Novčanom kaznom u iznosu od 260,00 eura kaznit će se za prekršaj
vozač koji u prometu na cesti upravlja vozilom koje nije označeno
izvoznim pločicama ili ako upravlja vozilom kojem je isteklo važenje
prometne dozvole.\
(8) Novčanom kaznom u iznosu od 30,00 eura kaznit će se za prekršaj
vozač koji u prometu na cesti upravlja vozilom ako kod sebe nema važeću
prometnu dozvolu.

Članak 242. (NN [80/13](http://www.zakon.hr/cms.htm?id=432),
[114/22](https://www.zakon.hr/cms.htm?id=53896))

\(1\) Registrirati se mogu samo ona motorna i priključna vozila za koja
se na tehničkom pregledu utvrdi da su ispravna.\
(2) Za registrirano vozilo izdaju se prometna dozvola i registarske
pločice.\
(3) Vozač koji u prometu na cesti upravlja vozilom mora kod sebe imati
prometnu dozvolu. Prometna dozvola ne smije se ostavljati u vozilu bez
nadzora vozača.\
(4) Ovlašćuje se ministar nadležan za unutarnje poslove da u suglasnosti
s ministrom nadležnim za poslove prometa donese propise o registraciji i
označavanju vozila, sadržaju, obliku, veličini i boji obrazaca u svezi s
registracijom i označavanjem vozila.\
(5) Novčanom kaznom u iznosu od 30,00 eura kaznit će se za prekršaj
vozač koji nema kod sebe važeću prometnu dozvolu za vozilo kojim
upravlja ili prometnu dozvolu ne pokaže na zahtjev ovlaštene osobe ili
je ostavi u vozilu bez nadzora.

Članak 243. (NN [108/17](https://www.zakon.hr/cms.htm?id=25267),
[85/22](https://www.zakon.hr/cms.htm?id=53029))

Za registrirana vozila izdaje se jedna od sljedećih vrsta registarskih
pločica:

1\) registarske pločice za motorna vozila, priključna vozila, traktore i
radne strojeve, osim za motocikle i mopede,

2\) registarske pločice za motocikle,

3\) registarske pločice za mopede,

4\) registarske pločice za motorna i priključna vozila diplomatskih i
konzularnih predstavništava i misija stranih država i predstavništava
međunarodnih organizacija u Republici Hrvatskoj i njihova osoblja,

5\) registarske pločice za vojna vozila,

6\) registarske pločice za vozila ministarstva nadležnog za unutarnje
poslove,

7\) registarske pločice za oldtimere (starodobna vozila).

Članak 244. (NN [80/13](http://www.zakon.hr/cms.htm?id=432),
[70/19](https://www.zakon.hr/cms.htm?id=39889),
[114/22](https://www.zakon.hr/cms.htm?id=53896))

\(1\) Motorna vozila u prometu moraju imati po dvije registarske,
prenosive, izvozne, odnosno pokusne pločice.\
(2) Iznimno od odredbe stavka 1. ovoga članka, motocikli, traktori,
radni strojevi, mopedi i priključna vozila mogu imati po jednu pločicu.\
(3) Registarska pločica istaknuta na vozilu mora biti izdana za to
vozilo.\
(4) Pločice na vozilu moraju biti postavljene tako da se dobro vide, ne
smiju se oštećivati, ne smije se dodavati sadržaj koji nije propisan i
moraju biti čitljive.\
(5) Novčanom kaznom u iznosu od 660,00 do 1990,00 eura kaznit će se za
prekršaj pravna ili fizička osoba obrtnik ako na vozilu nema propisan
broj pločica ili na kojem su te pločice postavljene tako da se dobro ne
vide ili nisu čitljive.\
(6) Za prekršaj iz stavka 1. i 2. ovoga članka kaznit će se novčanom
kaznom od 190,00 do 660,00 eura i odgovorna osoba u pravnoj osobi i u
tijelu državne vlasti ili tijelu jedinice lokalne i područne
(regionalne) samouprave.\
(7) Novčanom kaznom u iznosu od 30,00 eura kaznit će se za prekršaj
vozač vozila koji nema propisan broj pločica ili na kojem su te pločice
postavljene tako da se dobro ne vide ili nisu čitljive.

Članak 245.

Vozila oružanih snaga Republike Hrvatske registriraju se sukladno
propisu što ga donosi ministar nadležan za poslove obrane, a vozila
ministarstva unutarnjih poslova sukladno propisu što ga donosi ministar
nadležan za unutarnje poslove.

Članak 246.

\(1\) Vozila diplomatskih i konzularnih predstavništava i misija stranih
država i predstavništava međunarodnih organizacija u Republici Hrvatskoj
i njihova osoblja, stranih trgovinskih, prometnih, kulturnih i drugih
predstavništava, stranih dopisništava i stalnih stranih dopisnika,
odnosno stranaca kojima je odobren privremeni ili stalni boravak u
Republici Hrvatskoj, a i vozila hrvatskih državljana koji su se vratili
iz inozemstva u Republiku Hrvatsku da u njoj stalno ostanu mogu
sudjelovati u prometu samo ako su registrirana u Republici Hrvatskoj.\
(2) Vozila registrirana u inozemstvu koja su u vlasništvu stranaca na
privremenom boravku u Republici Hrvatskoj ili hrvatskih državljana koji
iz inozemstva privremeno dođu u Republiku Hrvatsku, mogu sudjelovati u
prometu najduže tri mjeseca od dana ulaska u Republiku Hrvatsku.

Članak 247. (NN [70/19](https://www.zakon.hr/cms.htm?id=39889),
[114/22](https://www.zakon.hr/cms.htm?id=53896))

\(1\) Motorna i priključna vozila registrirana izvan teritorija
Republike Hrvatske mogu sudjelovati u prometu na teritoriju Republike
Hrvatske samo ako imaju: važeću prometnu dozvolu, dokaz o tehničkoj
ispravnosti, registarske pločice koje je izdalo nadležno tijelo zemlje u
kojoj je vozilo registrirano, međunarodnu oznaku zemlje registracije ili
registarsku pločicu koju je izdalo nadležno tijelo države na kojoj su
oznake i broj utvrđeni propisima Europske unije.

\(2\) Za motorna i priključna vozila registrirana u državama članicama
Europskog gospodarskog prostora, u svrhu slobodnog kretanja vozila u
prometu na cestama, priznaje se dokaz o tehničkoj ispravnosti vozila
izdan u državi registracije vozila.

\(3\) Priključno vozilo koje nije registrirano mora na stražnjoj strani
imati registarsku pločicu s ponovljenim registarskim brojem vučnog
vozila.

\(4\) Novčanom kaznom u iznosu od 260,00 eura kaznit će se za prekršaj
vozač motornog i priključnog vozila registriranog izvan Republike
Hrvatske ako nema važeću prometnu dozvolu i dokaz o tehničkoj
ispravnosti vozila.

\(5\) Novčanom kaznom u iznosu od 30,00 eura kaznit će se za prekršaj
vozač vozila registriranog izvan teritorija Republike Hrvatske ako nema
registarske pločice ili međunarodnu oznaku zemlje registracije ili ako
vuče neregistrirano priključno vozilo koje nije označeno s ponovljenim
brojem vučnog vozila.

Članak 248.

Za vozila stranaca kojima je odobren privremeni boravak prometna se
dozvola izdaje s rokom važenja do dana do kojeg im je odobren privremeni
boravak, odnosno na vrijeme na koje im je odobren privremeni uvoz vozila
ukoliko je taj rok kraći od odobrenog boravka.

Članak 249.

\(1\) Pravne i fizičke osobe mogu privremeno registrirati svoja motorna
i priključna vozila.\
(2) Vozilo koje u Republiku Hrvatsku uđe sa stranim registarskim
pločicama, na kojima oznake i broj nisu u skladu s odredbama
međunarodnih ugovora što ih je sklopila Republika Hrvatska, mora se
privremeno registrirati.\
(3) Privremena registracija vozila iz stavka 1. ovoga članka ne može se
izvršiti na vrijeme kraće od 60 dana, a ni duže od 12 mjeseci.\
(4) Vozila iz stavka 2. ovoga članka mogu se privremeno registrirati i
na vrijeme kraće od 60 dana. Za privremeno registrirana vozila izdaje se
prometna dozvola s rokom važenja privremene registracije.

Članak 250. (NN [80/13](http://www.zakon.hr/cms.htm?id=432),
[64/15](http://www.zakon.hr/cms.htm?id=11454),
[108/17](https://www.zakon.hr/cms.htm?id=25267),
[114/22](https://www.zakon.hr/cms.htm?id=53896))

\(1\) Vlasnik registriranog vozila može odjaviti vozilo, a uz zahtjev za
odjavu mora priložiti prometnu dozvolu radi evidentiranja odjave vozila
i vratiti registarske pločice, odnosno priložiti potvrdu tijela koje je
registriralo vozilo izvan Republike Hrvatske kojom se potvrđuje da su
registarske pločice i prometna dozvola zadržane ili poništene.

\(2\) Vlasnik vozila dužan je odjaviti vozilo ako ne izvrši produženje
važenja prometne dozvole u roku od 15 dana od dana isteka važenja
prometne dozvole.

\(3\) U slučaju prodaje ili drugog načina promjene vlasništva na vozilu,
novi vlasnik vozila dužan je u roku od 15 dana od stjecanja vozila
registrirati vozilo na svoje ime ili ga odjaviti, a ako ga ne registrira
na svoje ime ili ne odjavi, stanica za tehnički pregled vozila će, na
zahtjev osobe na koju je vozilo registrirano, rješenjem ukinuti
registraciju vozila.

\(4\) Protiv rješenja iz stavka 3. ovoga članka može se izjaviti žalba o
kojoj odlučuje ministarstvo nadležno za unutarnje poslove.

\(5\) Vlasnik vozila dužan je u roku od 15 dana prijaviti promjenu bilo
kojeg podatka koji je upisan u prometnoj dozvoli.

\(6\) Vlasnik vozila dužan je u roku od 30 dana odjaviti registrirano
vozilo te donijeti prometnu dozvolu radi poništenja i vratiti
registarske pločice ako je vozilo uništeno ili otpisano ili ako je
vozilo otuđeno ili nestalo.

\(7\) Odredbe stavka 2. ovoga članka ne odnose se na vlasnike vozila iz
članka 249. ovoga Zakona osim vozila koja se moraju privremeno
registrirati u skladu s odredbom stavka 2. članka 249. ovoga Zakona.

\(8\) Vlasnik vozila iz članka 249. koji najkasnije u roku od 12 mjeseci
ne obnovi privremenu registraciju dužan je postupiti sukladno odredbi
stavka 2. ovoga članka.

\(9\) Za odjavu vozila, koje je po propisima o gospodarenju otpadnim
vozilima otpadno vozilo, vlasnik vozila dužan je uz prometnu dozvolu i
registarske pločice priložiti i Potvrdu o obrađivanju otpadnog vozila.

\(10\) Za odjavu vozila, koje po propisima o gospodarenju otpadnim
vozilima nije otpadno vozilo, vlasnik vozila dužan je uz prometnu
dozvolu i registarske pločice priložiti i izjavu o mjestu čuvanja
vozila.

\(11\) Novčanom kaznom u iznosu od 660,00 do 1990,00 eura kaznit će se
za prekršaj pravna ili fizička osoba obrtnik ako postupi suprotno
odredbama ovoga članka.

\(12\) Za prekršaj iz ovoga članka kaznit će se novčanom kaznom od
190,00 do 660,00 eura i odgovorna osoba u pravnoj osobi i u tijelu
državne vlasti ili tijelu jedinice lokalne i područne (regionalne)
samouprave.

\(13\) Novčanom kaznom u iznosu od 90,00 eura kaznit će se za prekršaj
vlasnik vozila ako postupi suprotno odredbama ovoga članka.

Članak 251. (NN [80/13](http://www.zakon.hr/cms.htm?id=432),
[92/14](http://www.zakon.hr/cms.htm?id=1009))

Iznimno od odredbe članka 250. stavka 1. ovoga Zakona, ministarstvo
nadležno za unutarnje poslove odjavit će vozilo ako je važenje prometne
dozvole odnosno kartona tehničke ispravnosti lake prikolice isteklo
prije više od jedne godine, kao i u slučaju kad dobije obavijest tijela
koje je registriralo vozilo izvan Republike Hrvatske.

Članak 252. (NN [80/13](http://www.zakon.hr/cms.htm?id=432),
[92/14](http://www.zakon.hr/cms.htm?id=1009),
[64/15](http://www.zakon.hr/cms.htm?id=11454),
[108/17](https://www.zakon.hr/cms.htm?id=25267),
[70/19](https://www.zakon.hr/cms.htm?id=39889),
[114/22](https://www.zakon.hr/cms.htm?id=53896))

\(1\) Registraciju motornih i priključnih vozila, produženje važenja
prometne dozvole i izdavanje pokusnih pločica obavljaju stanice za
tehnički pregled vozila iz članka 259. ovoga Zakona.

\(2\) Pravne i fizičke osobe obrtnici koji se bave prodajom vozila na
malo mogu izdavati pokusne pločice samo za neregistrirana vozila koja
prodaju, od mjesta u kojem su kupljena, odnosno preuzeta do mjesta gdje
će biti registrirana odnosno do mjesta obavljanja tehničkog pregleda,
ako ispunjavaju propisane uvjete i za to imaju odobrenje ministarstva
nadležnog za unutarnje poslove.

\(3\) Prenosive pločice izdaju se na ime pravne ili fizičke osobe
obrtnika koji se bavi proizvodnjom, nadogradnjom, servisiranjem,
prijevozom ili prodajom vozila na malo. Izdavanje prenosivih pločica
odobrava ministarstvo nadležno za unutarnje poslove, a izdaje ih
policijska uprava odnosno policijska postaja prema sjedištu pravne ili
fizičke osobe obrtnika.

\(4\) Pokusne pločice za obavljanje tehničkog pregleda i prenosive
pločice mogu se koristiti samo na vozilima koja imaju ispravne uređaje
za upravljanje, zaustavljanje te da su propisno označena, a pokusne
pločice za vozila koja se kreću do mjesta u kojem će biti registrirana
mogu se koristiti samo na vozilima koja imaju dokaz o tehničkoj
ispravnosti vozila.

\(5\) Ako policijska uprava odnosno policijska postaja utvrdi da se
pokusne pločice izdaju protivno propisima i rješenju kojim je odobreno
izdavanje pokusnih pločica, ministarstvo nadležno za unutarnje poslove
rješenjem će izdavatelju pokusnih pločica ukinuti odobrenje za izdavanje
pokusnih pločica, odnosno odbiti zahtjev za odobrenje za izdavanje
pokusnih pločica. Rok za podnošenje novog zahtjeva određuje ministarstvo
nadležno za unutarnje poslove, a koji ne može biti kraći od šest mjeseci
niti duži od dvije godine od dana izvršnosti rješenja.

\(6\) Ako policijska uprava odnosno policijska postaja utvrdi da se
prenosive pločice koriste protivno propisima i rješenju kojim je
odobreno izdavanje prenosivih pločica, ministarstvo nadležno za
unutarnje poslove rješenjem će, pravnoj ili fizičkoj osobi obrtniku iz
stavka 3. ovoga članka, oduzeti prenosive pločice odnosno odbiti zahtjev
za odobrenje prenosivih pločica. Rok za podnošenje novog zahtjeva
određuje ministarstvo nadležno za unutarnje poslove, a koji ne može biti
kraći od šest mjeseci niti duži od dvije godine od dana izvršnosti
rješenja.

\(7\) Novčanom kaznom u iznosu od 660,00 do 1990,00 eura kaznit će se za
prekršaj pravna ili fizička osoba obrtnik ako izdaje ili koristi pokusne
ili prenosive pločice suprotno odredbama ovoga Zakona i drugih propisa
donesenih na temelju njega.

\(8\) Novčanom kaznom od 190,00 do 660,00 eura kaznit će se za prekršaj
iz ovoga članka i odgovorna osoba u pravnoj osobi.

\(9\) Protiv rješenja donesenog u postupku registracije vozila,
produženja važenja prometne dozvole i izdavanja pokusnih pločica može se
izjaviti žalba o kojoj odlučuje ministarstvo nadležno za unutarnje
poslove, a protiv rješenja donesenog u postupku izdavanja i ukidanja
odobrenja za izdavanje pokusnih pločica, izdavanja odobrenja za
korištenje prenosivih pločica i oduzimanja prenosivih pločica ne može se
izjaviti žalba, ali se može pokrenuti upravni spor.

Članak 253. (NN [108/17](https://www.zakon.hr/cms.htm?id=25267),
[85/22](https://www.zakon.hr/cms.htm?id=53029))

Brisan.

Članak 254. (NN [80/13](http://www.zakon.hr/cms.htm?id=432),
[108/17](https://www.zakon.hr/cms.htm?id=25267),
[85/22](https://www.zakon.hr/cms.htm?id=53029),
[114/22](https://www.zakon.hr/cms.htm?id=53896))

\(1\) Za potvrđivanje prometne dozvole, stanica za tehnički pregled mora
imati i samo u tu svrhu upotrebljavati pečat prema propisima o pečatima
i žigovima s grbom Republike Hrvatske.\
(2) Administrativne poslove u svezi s tehničkim pregledima i poslove
registracije vozila u stanicama za tehničke preglede vozila obavljaju
osobe s najmanje srednjom stručnom spremom i koje imaju uvjerenje
stručne organizacije iz članka 273. ovoga Zakona da su za to
osposobljene i dopuštenje (licenciju) ministarstva nadležnog za
unutarnje poslove.\
(3) Osobama iz stavka 2. ovoga članka neće se izdati, odnosno ukinut će
se dopuštenje (licencija) za obavljanje poslova propisanih ovim člankom
ako su pravomoćno osuđene za kaznena djela protiv života i tijela,
protiv čovječnosti i ljudskog dostojanstva, protiv Republike Hrvatske,
protiv strane države ili međunarodne organizacije, protiv spolne
slobode, spolnog zlostavljanja i iskorištavanja djeteta, protiv osobne
slobode, protiv opće sigurnosti, protiv zdravlja ljudi, protiv imovine i
protiv sigurnosti prometa, protiv gospodarstva, krivotvorenja, protiv
javnog reda, protiv službene dužnosti, koja se progone po službenoj
dužnosti, odnosno ako su pravomoćno osuđene na kaznu zatvora za
prekršaje iz ovoga Zakona.

\(4\) Protiv rješenja iz stavka 3. ovoga članka ne može se izjaviti
žalba, ali se može pokrenuti upravni spor pred nadležnim upravnim
sudom.\
(5) Novčanom kaznom u iznosu od 660,00 do 1990,00 eura kaznit će se za
prekršaj pravna osoba ako za potvrđivanje prometne dozvole upotrebljava
pečat suprotno odredbama ovoga članka ili ako poslove iz stavka 2. ovoga
članka obavlja osoba koja ne ispunjava propisane uvjete.\
(6) Za prekršaj iz ovoga članka kaznit će se novčanom kaznom od 190,00
do 660,00 eura i odgovorna osoba u pravnoj osobi.\
(7) Novčanom kaznom u iznosu od 130,00 eura kaznit će se za prekršaj
fizička osoba ako obavlja poslove iz stavka 2. ovoga članka, a ne
ispunjava propisane uvjete.

#### 3. TEHNIČKI PREGLEDI VOZILA

Članak 255. (NN [108/17](https://www.zakon.hr/cms.htm?id=25267))

\(1\) Tehnički pregled vozila je djelatnost od općeg interesa.

\(2\) Radi provjere tehničke ispravnosti motornih i priključnih vozila,
osim radnih strojeva, obavljaju se tehnički pregledi tih vozila.

\(3\) Tehnički pregledi vozila su: redoviti s ispitivanjem ispušnih
plinova motornih vozila, preventivni, izvanredni i tehnički pregledi
vozila na cesti.

\(4\) Na tehničkom pregledu utvrđuje se ima li vozilo propisane uređaje
i opremu, jesu li ti uređaji i oprema ispravni te udovoljavaju li
propisanim uvjetima za sudjelovanje u prometu na cesti.

\(5\) O obavljenim tehničkim pregledima vozila vodi se evidencija i
izdaje zapisnik o obavljenom tehničkom pregledu vozila, odnosno zapisnik
o obavljenom tehničkom pregledu vozila na cesti.

\(6\) Nedostaci utvrđeni tijekom tehničkih pregleda vozila mogu biti
nekategorizirani ili se kategoriziraju kao manji, veći ili opasni:

1\) manji nedostaci su oni koji nemaju znatan učinak na sigurnost vozila
ili utjecaj na okoliš te ostale manje neusklađenosti ili ako je teret
pravilno osiguran, ali je primjereno dati sigurnosno upozorenje u vezi s
osiguranjem i prijevozom tereta,

2\) veći nedostaci su oni koji mogu ugroziti sigurnost vozila ili
utjecati na okoliš te dovesti druge sudionike prometa u opasnost ili
druge veće neusklađenosti ili teret nije dovoljno osiguran, pa je moguće
veće pomicanje ili prevrtanje tereta ili njegovih dijelova,

3\) opasni nedostaci su oni koji čine izravan i neposredan rizik za
sigurnost na cestama ili nepovoljno utječu na okoliš, a koji opravdavaju
zabranu korištenja vozila na cestama ili je izravno ugrožena sigurnost
prometa kao posljedica rizika od gubitka tereta ili njegovih dijelova,
odnosno opasnosti koja proizlazi izravno iz tereta ili kada su
neposredno ugrožene osobe.

\(7\) Ako je tijekom tehničkog pregleda vozila utvrđeno da vozilo ima
više nedostataka koji pripadaju u različite kategorije nedostataka
sukladno stavku 6. ovoga članka, smatrat će se da vozilo ima nedostatak
većeg stupnja težine. Ako je tijekom tehničkog pregleda vozila utvrđeno
da vozilo ima više nedostataka koji pripadaju u istu kategoriju
nedostataka sukladno stavku 6. ovoga članka, smatrat će se da vozilo ima
nedostatak većeg stupnja težine, ako utvrđeni nedostaci zajedno
predstavljaju veći rizik za sigurnost na cestama.

\(8\) Na temelju rezultata tehničkih pregleda vozila i utvrđenih
kategoriziranih nedostataka formira se i sustav stupnjevanja rizika,
koji se koristi za ciljani izbor vozila koja ne udovoljavaju propisima
glede održavanja i tehničke ispravnosti vozila.

\(9\) Popis mogućih nedostataka utvrđenih tijekom tehničkog pregleda
vozila i stupanj njihove težine te druga pitanja vezana za način i
postupak provođenja tehničkih pregleda vozila propisat će se pravilnikom
o tehničkim pregledima vozila i pravilnikom o tehničkim pregledima
vozila na cesti.

\(10\) Ministarstvo nadležno za unutarnje poslove je kontaktna točka
koja u području tehničkih pregleda vozila provodi suradnju s kontaktnim
točkama drugih država članica Europske unije, dostavlja Europskoj
komisiji podatke u području tehničkih pregleda vozila te osigurava
razmjenu informacija i pružanje pomoći s kontaktnim točkama drugih
država članica.

\(11\) Ako su na vozilu koje nije registrirano u Republici Hrvatskoj
utvrđeni veći ili opasni nedostaci ili nedostaci koji za posljedicu
imaju ograničenje ili zabranu prometovanja vozilom, ministarstvo
nadležno za unutarnje poslove će obavijestiti kontaktnu točku države
članice u kojoj je vozilo registrirano o rezultatima pregleda takvog
vozila.

\(12\) U slučaju iz stavka 11. ovoga članka, ministarstvo nadležno za
unutarnje poslove može zatražiti nadležno tijelo države članice u kojoj
je vozilo registrirano, preko njezine kontaktne točke, poduzimanje
prikladnih naknadnih mjera.

Članak 256. (NN [108/17](https://www.zakon.hr/cms.htm?id=25267),
[114/22](https://www.zakon.hr/cms.htm?id=53896))

\(1\) Nova motorna i priključna vozila registrirana u Republici
Hrvatskoj, koja sudjeluju u prometu na cestama, vlasnici su dužni
podvrgnuti redovitom tehničkom pregledu tijekom mjeseca u kojem istječe
rok od 24 mjeseca od prve registracije vozila, osim novih motornih i
priključnih vozila za prijevoz tereta najveće dopuštene mase veće od
3500 kg, motornih vozila za prijevoz osoba koja osim sjedala za vozača
imaju više od osam sjedala, vozila hitne medicinske pomoći i vozila za
taksi prijevoz, koja su vlasnici dužni podvrgnuti redovitom tehničkom
pregledu tijekom mjeseca u kojem istječe rok od 12 mjeseci od prve
registracije vozila.\
(2) Vozila stara dvije ili više godina, vlasnici su dužni podvrgnuti
redovitom tehničkom pregledu tijekom svakog 12. mjeseca od posljednjeg
redovitog tehničkog pregleda.\
(3) Rok važenja redovitog tehničkog pregleda označava se posebnim znakom
(naljepnicom) koji se postavlja na prednjoj strani motornog vozila,
odnosno na stražnjoj strani priključnog vozila.\
(4) Novčanom kaznom u iznosu od 30,00 eura kaznit će se za prekršaj
vozač ako nema istaknutu naljepnicu sukladno odredbi stavka 3. ovoga
članka.

Članak 257. (NN [114/22](https://www.zakon.hr/cms.htm?id=53896))

\(1\) Na vozilima koja se daju u najam (rent a car vozila), vozilima
kojima se obavlja osposobljavanje kandidata za vozače, vozilima kojima
se obavlja taksi prijevoz, vozilima hitne medicinske pomoći, autobusima,
teretnim i priključnim vozilima za prijevoz opasnih tvari, teretnim i
priključnim vozilima čija najveća dopuštena masa prelazi 7.500 kg,
obavljaju se preventivni tehnički pregledi u smislu odredbe stavka 3.
ovoga članka.\
(2) Iznimno od odredbe stavka 1. ovoga članka, preventivnim tehničkim
pregledima ne podliježu vozila za stanovanje ili kampiranje, vozila za
prijevoz pčela, teretna i priključna vatrogasna vozila, teretna i
priključna vozila za zabavne radnje i priključna vozila za traktore.\
(3) Preventivni tehnički pregledi vozila obavljaju se dnevno (dnevni
preventivni tehnički pregled) i u propisanim rokovima (periodični
tehnički pregled i periodični tehnički pregled kočnica).\
(4) Novčanom kaznom u iznosu od 660,00 do 1990,00 eura kaznit će se za
prekršaj pravna i fizička osoba obrtnik ako ne obavi preventivni
tehnički pregled.\
(5) Za prekršaj iz ovoga članka kaznit će se novčanom kaznom u iznosu od
190,00 do 660,00 eura i odgovorna osoba u pravnoj osobi.

Članak 258. (NN [114/22](https://www.zakon.hr/cms.htm?id=53896))

\(1\) Pravne i fizičke osobe kad proizvode, održavaju, popravljaju ili
prepravljaju vozila ili stavljaju u promet vozila, uređaje, rezervne
dijelove i opremu za vozila dužni su vozila, uređaje, dijelove i opremu
proizvoditi, stavljati u promet, održavati, odnosno popravljati prema
propisanim uvjetima nužnim za sigurno sudjelovanje vozila u prometu.\
(2) Pravne i fizičke osobe koje su ovlaštene za servisiranje i
popravljanje vozila, nakon popravka vozila koje je sudjelovalo u
prometnoj nesreći i kojemu su oduzete registarske pločice, dužne su
takvo vozilo podvrgnuti izvanrednom tehničkom pregledu.\
(3) Izvanrednom tehničkom pregledu vlasnici su dužni podvrgnuti i
motorno ili priključno vozilo koje je isključeno iz prometa.\
(4) Na izvanredni tehnički pregled uputit će se i vozilo za koje se
opravdano sumnja da mu je ovjerena tehnička ispravnost, a nije bilo na
tehničkom pregledu ili da tehnički pregled nije propisno obavljen.\
(5) Vozila iz stavka 3. i 4. ovoga članka na izvanredni tehnički pregled
upućuje policijski službenik.\
(6) Novčanom kaznom u iznosu od 660,00 do 1990,00 eura kaznit će se za
prekršaj pravna ili fizička osoba obrtnik ako proizvodi, održava,
popravlja vozila ili stavlja u promet vozila, uređaje ili rezervne
dijelove za vozila ili vozilo ne podvrgne izvanrednom tehničkom pregledu
prije uključivanja u promet.\
(7) Za prekršaj iz ovoga članka kaznit će se novčanom kaznom u iznosu od
190,00 do 660,00 eura i odgovorna osoba u pravnoj osobi.\
(8) Novčanom kaznom u iznosu od 130,00 eura kaznit će se za prekršaj
vozač ili vlasnik koji vozilo ne podvrgne izvanrednom tehničkom
pregledu.

Članak 259. (NN [108/17](https://www.zakon.hr/cms.htm?id=25267),
[114/22](https://www.zakon.hr/cms.htm?id=53896))

\(1\) Tehnički pregledi vozila obavljaju se u stanicama za tehnički
pregled vozila koje za to ispunjavaju propisane uvjete i imaju
ovlaštenje, a obavljaju ih ovlašteni djelatnici stručne organizacije iz
članka 273. ovoga Zakona. Tehničke preglede vozila na cesti, osim
ovlaštenih djelatnika stručne organizacije iz članka 273. ovoga Zakona,
mogu obavljati i policijski službenici odnosno inspektori cestovnog
prometa.\
(2) Tehničke preglede vozila mogu obavljati i pravne osobe (sa svojim
djelatnicima u radnom odnosu), u onim stanicama za tehnički pregled
vozila u kojima su imale ovlaštenje i obavljale tehničke preglede prije
stupanja na snagu ovoga Zakona.\
(3) Ovlaštenje iz stavka 1. ovoga članka izdaje ministarstvo nadležno za
unutarnje poslove stručnoj organizaciji iz članka 273. ovoga Zakona,
nakon što se prethodno utvrdi da stanica za tehnički pregled vozila
ispunjava propisane uvjete.\
(4) Ovlaštenje iz stavka 1. ovoga članka izdaje se sukladno posebnom
propisu o mreži i kriterijima o dovoljnom broju stanica za tehnički
pregled s obzirom na njihovu međusobnu udaljenost i kapacitete, koji
donosi ministar nadležan za unutarnje poslove.\
(5) Poslove tehničkih pregleda vozila i druge poslove što proizlaze iz
ove javne ovlasti ili su s njima povezani, stručna organizacija započet
će obavljati u stanici za tehnički pregled vozila nakon izdavanja i
dostave ovlaštenja ministarstva nadležnog za unutarnje poslove iz
stavka 1. ovoga članka.\
(6) Novčanom kaznom u iznosu od 660,00 do 1990,00 eura kaznit će se za
prekršaj pravna osoba ako obavlja tehnički pregled vozila, a za to nema
ovlaštenje.\
(7) Za prekršaj iz ovoga članka kaznit će se novčanom kaznom u iznosu od
190,00 do 660,00 eura i odgovorna osoba u pravnoj osobi.

Članak 260. (NN [108/17](https://www.zakon.hr/cms.htm?id=25267),
[85/22](https://www.zakon.hr/cms.htm?id=53029))

\(1\) Tehničke preglede vozila obavljaju osobe sa završenom najmanje
stručnom spremom za zanimanje nadzornik tehničke ispravnosti vozila i
koje imaju vozačku dozvolu za upravljanje motornim vozilima najmanje B
kategorije (u daljnjem tekstu: nadzornik) i dopuštenje (licenciju)
ministarstva nadležnog za unutarnje poslove.\
(2) Nadzornik tehničke ispravnosti vozila može biti i osoba sa završenom
stručnom spremom za zanimanje automehaničar ili autoelektričar, s
najmanje tri godine iskustva u održavanju motornih vozila, položenim
posebnim ispitom za nadzornika tehničke ispravnosti vozila kod
organizacije za osposobljavanje osoba za zanimanje nadzornika, vozačkom
dozvolom za upravljanje motornim vozilima najmanje B kategorije i
dopuštenjem (licencijom) ministarstva nadležnog za unutarnje poslove ili
osoba koja je završila najmanje preddiplomski sveučilišni studij ili
preddiplomski stručni studij, u trajanju od tri godine strojarskog ili
prometnog smjera (cestovnog ili gradskog) te stekla odgovarajući naziv u
skladu s posebnim zakonom, položenim posebnim ispitom za nadzornika
tehničke ispravnosti vozila kod organizacije za osposobljavanje osoba za
zanimanje nadzornika, vozačkom dozvolom za upravljanje motornim vozilima
najmanje B kategorije i dopuštenjem (licencijom) ministarstva nadležnog
za unutarnje poslove.\
(3) Program ispita iz stavka 2. ovoga članka donosi ministar nadležan za
unutarnje poslove.\
(4) Ovlašćuje se ministar nadležan za unutarnje poslove da donese propis
o sadržaju, obliku i načinu izdavanja i oduzimanja dopuštenja
(licencije) za referente za poslove registracije vozila i nadzornike
tehničke ispravnosti vozila.\
(5) Osobama iz ovoga članka rješenjem će se odbiti zahtjev za izdavanje,
odnosno ukinut će se dopuštenje za obavljanje poslova propisanih ovim
člankom ako su pravomoćno osuđene za kaznena djela protiv života i
tijela, protiv čovječnosti i ljudskog dostojanstva, protiv Republike
Hrvatske, protiv strane države ili međunarodne organizacije, protiv
spolne slobode, spolnog zlostavljanja i iskorištavanja djeteta, protiv
osobne slobode, protiv opće sigurnosti, protiv zdravlja ljudi, protiv
imovine i protiv sigurnosti prometa, protiv gospodarstva, krivotvorenja,
protiv javnog reda, protiv službene dužnosti, koja se progone po
službenoj dužnosti, odnosno ako su pravomoćno osuđene za prekršaje iz
ovoga Zakona za koje je propisana kazna zatvora.

\(6\) Protiv rješenja iz stavka 5. ovoga članka ne može se izjaviti
žalba, ali se može pokrenuti upravni spor pred nadležnim upravnim sudom.

\(7\) Prilikom obavljanja tehničkog pregleda i registracije vozila
nadzornik tehničke ispravnosti vozila odnosno referent za poslove
registracije vozila ne smije biti ni u kakvom sukobu interesa, te ne
smije biti izložen bilo kakvom utjecaju ili pritiscima kojima se utječe
na njegovu objektivnost i nepristranost.

Članak 261.

\(1\) Naknada za tehnički pregled i druge poslove koji se obavljaju u
stanicama za tehničke preglede vozila, prema kategorijama vozila,
jednaka je na teritoriju Republike Hrvatske.\
(2) Visinu naknade iz stavka 1. ovoga članka propisuje ministar nadležan
za unutarnje poslove. Odluka o visini naknade objavljuje se u »Narodnim
novinama«.

Članak 262. (NN [108/17](https://www.zakon.hr/cms.htm?id=25267))

\(1\) Naknadu za redoviti preventivni, tehnički pregled vozila na cesti
i izvanredni tehnički pregled vozila plaća vlasnik vozila.\
(2) Vlasnik vozila ne plaća naknadu za tehnički pregled vozila na cesti
i izvanredni tehnički pregled, kada je vozilo od strane policijskog
službenika upućeno na izvanredni tehnički pregled ako se na takvom
pregledu utvrdi da je vozilo ispravno.

Članak 263. (NN [70/19](https://www.zakon.hr/cms.htm?id=39889),
[114/22](https://www.zakon.hr/cms.htm?id=53896))

\(1\) Stanica za tehnički pregled vozila dužna je obavljati tehnički
pregled vozila na propisanim, umjerenim i ispravnim uređajima i opremi,
prema propisima o tehničkim pregledima.

\(2\) Stanica za tehnički pregled vozila dužna je osigurati videonadzor
tehničkog pregleda vozila, odnosno cjelovite tehnološke linije u radnom
vremenu stanice, i to za svaku tehnološku liniju zasebno u svrhu nadzora
nad radom stanice za tehnički pregled vozila, a sustav videonadzora mora
osigurati najmanje očitanje odnosno identifikaciju registarskih pločica
na vozilima.

\(3\) Snimke iz stavka 2. ovoga članka čuvaju se godinu dana.

\(4\) Stanica za tehnički pregled vozila dužna je podatke iz sustava
videonadzora dati na uvid na zahtjev ministarstva nadležnog za unutarnje
poslove i stručne organizacije iz članka 273. ovoga Zakona.\
(5) Novčanom kaznom u iznosu od 660,00 do 1990,00 eura kaznit će se za
prekršaj pravna osoba ako naredi ili dopusti da se tehnički pregled
vozila obavlja na uređajima i opremi koji za to nisu propisani i
umjereni, ispravni, ili suprotno propisima o tehničkim pregledima.\
(6) Novčanom kaznom u iznosu od 190,00 do 660,00 eura kaznit će se za
prekršaj iz ovoga članka i odgovorna osoba u pravnoj osobi.

Članak 264. (NN [114/22](https://www.zakon.hr/cms.htm?id=53896))

\(1\) Stanica za tehnički pregled vozila ne smije registrirati vozilo
suprotno propisima ili ovjeriti produljenje valjanosti prometne dozvole
ako vozilo nije tehnički ispravno i ako za njega nisu plaćene propisane
obveze (porez, obvezno osiguranje, carina, naknada za ceste, posebna
naknada za okoliš i dr.).\
(2) Novčanom kaznom u iznosu od 660,00 do 1990,00 eura kaznit će se za
prekršaj pravna osoba ako registrira vozilo ili produži važenje prometne
dozvole suprotno odredbama ovoga članka.\
(3) Novčanom kaznom u iznosu od 190,00 do 660,00 eura kaznit će se za
prekršaj iz ovoga članka i odgovorna osoba u pravnoj osobi.\
(4) Novčanom kaznom u iznosu od 130,00 eura kaznit će se za prekršaj iz
ovoga članka i nadzornik tehničke ispravnosti vozila i referent za
poslove registracije vozila.

Članak 265. (NN [80/13](http://www.zakon.hr/cms.htm?id=432),
[114/22](https://www.zakon.hr/cms.htm?id=53896))

\(1\) Ako nadzornik na tehničkom pregledu utvrdi da su uređaji za
upravljanje ili za zaustavljanje ili za pogon na tekući plin na vozilu
neispravni toliko da bi takvo vozilo ugrozilo sigurnost prometa na
cestama, zabranit će vozaču da se vozilo uključi u promet na cesti dok
se ne uklone neispravnosti. Ako se vozač takvim vozilom uključi u promet
na cesti, stanica za tehnički pregled vozila odmah će o tome
obavijestiti najbližu policijsku upravu, odnosno policijsku postaju.\
(2) Novčanom kaznom u iznosu od 660,00 do 1990,00 eura kaznit će se za
prekršaj pravna osoba ako ne obavijesti najbližu policijsku upravu,
odnosno policijsku postaju da se vozač s neispravnim uređajima za
upravljanje, zaustavljanje i pogonom na tekući plin utvrđenim na
tehničkom pregledu uključio u promet unatoč zabrani nadzornika tehničke
ispravnosti vozila.\
(3) Za prekršaj iz ovoga članka kaznit će se novčanom kaznom u iznosu od
190,00 do 660,00 eura i odgovorna osoba u pravnoj osobi.\
(4) Novčanom kaznom u iznosu od 130,00 eura kaznit će se za prekršaj
vozač ako se uključi u promet na cesti vozilom kojem je nadzornik na
tehničkom pregledu to zabranio.

Članak 266. (NN [108/17](https://www.zakon.hr/cms.htm?id=25267),
[114/22](https://www.zakon.hr/cms.htm?id=53896))

\(1\) Stanica za tehnički pregled vozila dužna je voditi propisane
evidencije i podatke iz evidencije dostavljati ministarstvu nadležnom za
unutarnje poslove i stručnoj organizaciji iz članka 273. ovoga Zakona,
odnosno prema propisima o registraciji i tehničkim pregledima vozila.\
(2) Stručna organizacija iz članka 273. ovoga Zakona, dužna je
prikupljati podatke o prosječnoj specifičnoj emisiji ugljičnog dioksida
te druge podatke nužne za obradu i procjenu prosječne emisije ugljičnog
dioksida za sva vozila za koja Europska komisija propisuje obvezu
izvješćivanja, a ministarstvo nadležno za unutarnje poslove ih dostavlja
Europskoj komisiji.\
(3) Način prikupljanja i obrade podataka te format izvješća u kojem se
podaci dostavljaju Europskoj komisiji propisat će ministar nadležan za
unutarnje poslove.\
(4) Novčanom kaznom u iznosu od 660,00 do 1990,00 eura kaznit će se za
prekršaj pravna osoba ako ne vodi propisanu evidenciju ili ne obrađuje
podatke ili te podatke ne dostavlja policijskoj upravi, odnosno
policijskoj postaji te stručnoj organizaciji.\
(5) Za prekršaj iz ovoga članka kaznit će se novčanom kaznom u iznosu od
190,00 do 660,00 eura i odgovorna osoba u pravnoj osobi.

Članak 267. (NN [114/22](https://www.zakon.hr/cms.htm?id=53896))

\(1\) Stanica za tehnički pregled vozila dužna je održavati u ispravnom
i urednom stanju objekte, uređaje i opremu.\
(2) Uređaji i oprema za tehničke preglede vozila podvrgavaju se
umjeravanju prema propisima o mjerilima i mjeriteljskim uvjetima jednom
godišnje, a kontroli ispravnosti najmanje svaka tri mjeseca.\
(3) Umjeravanje uređaja i opreme i kontrolu ispravnosti sukladno odredbi
stavka 2. ovoga članka obavlja stručna organizacija iz članka 273. ovoga
Zakona.\
(4) Ako stručna organizacija iz članka 273. ovoga Zakona ne obavi
umjeravanje i kontrolu ispravnosti uređaja i opreme prema rokovima iz
stavka 2. ovoga članka, stanica za tehnički pregled vozila dužna je
odmah nakon isteka rokova o tome izvijestiti ministarstvo nadležno za
unutarnje poslove, koje će osigurati umjeravanje i kontrolu ispravnosti
uređaja i opreme o trošku stručne organizacije iz članka 273. ovoga
Zakona.\
(5) Stanica za tehnički pregled vozila, u slučaju neispravnosti ili
neposjedovanja uređaja ili opreme kojima se obavlja tehnički pregled
vozila, dužna je privremeno obustaviti obavljanje poslova na tim
uređajima i o tome obavijestiti ministarstvo nadležno za unutarnje
poslove i stručnu organizaciju iz članka 273. ovoga Zakona.\
(6) Novčanom kaznom u iznosu od 660,00 do 1990,00 eura kaznit će se za
prekršaj pravna osoba ako ne održava u ispravnom i urednom stanju
objekt, uređaje i opremu stanice za tehnički pregled vozila ili uređaje
i opremu ne podvrgava obveznom umjeravanju i nadzoru, odnosno ne podnese
zahtjev za ispitivanje i nadzor uređaja ovlaštenoj organizaciji, odnosno
stručnoj organizaciji iz članka 273. ovoga Zakona i o tome ne obavijesti
ministarstvo nadležno za unutarnje poslove, ili ne prestane s radom u
slučaju neispravnosti ili neposjedovanja uređaja i opreme i o tome ne
obavijesti ministarstvo nadležno za unutarnje poslove i stručnu
organizaciju iz članka 273. ovoga Zakona.\
(7) Za prekršaj iz ovoga članka kaznit će se novčanom kaznom u iznosu od
190,00 do 660,00 eura i odgovorna osoba u pravnoj osobi.

Članak 268.

Upravni i inspekcijski nadzor nad radom stanica za tehničke preglede
vozila obavlja ministarstvo nadležno za unutarnje poslove.

Članak 269. (NN [108/17](https://www.zakon.hr/cms.htm?id=25267),
[114/22](https://www.zakon.hr/cms.htm?id=53896))

\(1\) Ako policijski službenik ministarstva nadležnog za unutarnje
poslove nadzorom utvrdi da stanica za tehnički pregled vozila ne koristi
propisane, umjerene i ispravne uređaje i opremu ili da objekt i prostor
ne udovoljavaju propisanim uvjetima ili da tehničke preglede i poslove
registracije vozila obavlja osoba koja nema dopuštenje (licenciju) ili
ako povjerene poslove ne obavlja prema propisima o tehničkim pregledima
i registraciji vozila i prema općim aktima iz članka 273. ovoga Zakona,
ministarstvo nadležno za unutarnje poslove rješenjem će stanici za
tehnički pregled vozila zabraniti rad i odrediti rok za otklanjanje
utvrđenih nedostataka.\
(2) Ako stanica za tehnički pregled vozila iz stavka 1. ovoga članka ne
otkloni utvrđene nedostatke u određenom roku, ministarstvo nadležno za
unutarnje poslove ukinut će joj ovlaštenje za obavljanje tehničkih
pregleda vozila i poslova registracije vozila.\
(3) Protiv rješenja iz stavka 1. i 2. ovoga članka ne može se izjaviti
žalba, ali se može pokrenuti upravni spor.\
(4) Novčanom kaznom u iznosu od 660,00 do 1990,00 eura kaznit će se za
prekršaj pravna osoba ako obavlja tehnički pregled vozila u objektu i
prostoru koji ne udovoljava propisanim uvjetima ili da tehničke preglede
i poslove registracije vozila obavlja osoba koja nema dopuštenje
(licenciju), ili ako povjerene poslove ne obavlja prema propisima o
tehničkim pregledima i registraciji vozila ili prema općim aktima iz
članka 273. ovoga Zakona ili za vrijeme privremene zabrane rada.\
(5) Za prekršaj iz ovoga članka kaznit će se novčanom kaznom u iznosu od
190,00 do 660,00 eura i odgovorna osoba u pravnoj osobi.

Članak 270. (NN [114/22](https://www.zakon.hr/cms.htm?id=53896))

\(1\) Ako policijski službenik u obavljanju nadzora nad radom stanice za
tehnički pregled vozila utvrdi da nadzornik, odnosno referent za poslove
registracije vozila, tehničke preglede vozila ili poslove registracije
vozila ne obavlja stručno i u skladu s propisima, ministarstvo nadležno
za unutarnje poslove rješenjem će mu oduzeti dopuštenje (licenciju) na
vrijeme od jednog mjeseca, odnosno na vrijeme od tri mjeseca ukoliko se
radi o ponavljanju predmetne nepravilnosti u radu u razdoblju od 36
mjeseci.\
(2) Ako nadzornik ovjeri tehničku ispravnost vozila kojem su neispravni
uređaji za zaustavljanje, upravljanje ili za pogon na plin, ministarstvo
nadležno za unutarnje poslove rješenjem će mu oduzeti dopuštenje
(licenciju) za obavljanje tehničkih pregleda vozila na vrijeme od šest
mjeseci.\
(3) Ako nadzornik ovjeri tehničku ispravnost vozila na kojemu nije
izvršen tehnički pregled, ministarstvo nadležno za unutarnje poslove
oduzet će mu dopuštenje (licenciju) na vrijeme od dvije godine.\
(4) Ako referent za poslove registracije vozila registrira vozilo
suprotno propisima ili ovjeri produljenje registracije, odnosno
valjanost prometne dozvole, a da za vozilo nisu plaćene propisane
obveze, ministarstvo nadležno za unutarnje poslove rješenjem će mu
privremeno oduzeti dopuštenje (licenciju) na vrijeme od dvije godine.\
(5) Ako je zbog propusta iz stavka 2. i 3. ovoga članka izazvana
prometna nesreća, ministarstvo nadležno za unutarnje poslove rješenjem
će nadzorniku oduzeti dopuštenje (licenciju) na vrijeme od pet godina.\
(6) U slučajevima iz stavka 1., 2., 3., 4. i 5. ovoga članka dopustit će
se nadzorniku, odnosno referentu obavljanje tehničkih pregleda vozila i
poslova u vezi s registracijom vozila, nakon što zadovolje na provjeri
stručnosti.\
(7) Protiv rješenja iz stavka 1., 2., 3., 4. i 5. ovoga članka ne može
se izjaviti žalba, ali se može pokrenuti upravni spor.\
(8) Novčanom kaznom u iznosu od 660,00 do 1990,00 eura kaznit će se za
prekršaj pravna osoba ili fizička osoba obrtnik ako naredi, odnosno
dozvoli da referent za poslove registracije vozila ili nadzornik
tehničke ispravnosti vozila obavlja poslove u stanici za tehnički
pregled vozila kojemu je oduzeta licencija ili koji nije zadovoljio na
provjeri stručnosti ili ako poslove ne obavlja stručno i u skladu s
propisima.\
(9) Za prekršaj iz stavka 8. ovoga članka kaznit će se novčanom kaznom u
iznosu od 190,00 do 660,00 eura i odgovorna osoba u pravnoj osobi.\
(10) Novčanom kaznom u iznosu od 130,00 eura kaznit će se za prekršaj
referent za poslove registracije vozila ili nadzornik tehničke
ispravnosti vozila ako poslove registracije vozila i tehničkih pregleda
vozila ne obavlja stručno i u skladu s propisima.

Članak 271.

\(1\) Nadzornici i referenti za poslove registracije vozila dužni su
pristupiti provjeri stručnosti svake druge godine.\
(2) Provjeru stručnosti iz stavka 1. ovoga članka provodi stručna
organizacija iz članka 273. ovoga Zakona. Program i način provjere
stručnosti propisuje ministar nadležan za unutarnje poslove.

Članak 272. (NN [114/22](https://www.zakon.hr/cms.htm?id=53896))

\(1\) Nadzorniku i referentu za poslove registracije vozila, koji ne
pristupi provjeri stručnosti ili na toj provjeri ne zadovolji, stanica
za tehnički pregled ne smije dopustiti obavljanje poslova tehničkog
pregleda i registracije vozila za vrijeme dok na toj provjeri ne
zadovolji.\
(2) Novčanom kaznom u iznosu od 660,00 do 1990,00 eura kaznit će se za
prekršaj pravna osoba ako postupi suprotno odredbama ovoga članka.\
(3) Za prekršaj iz ovoga članka kaznit će se novčanom kaznom u iznosu od
190,00 do 660,00 eura i odgovorna osoba u pravnoj osobi.\
(4) Novčanom kaznom u iznosu od 130,00 eura kaznit će se za prekršaj
referent za poslove registracije vozila ili nadzornik tehničke
ispravnosti vozila ako postupi suprotno odredbama ovoga članka.

Članak 273. (NN [114/22](https://www.zakon.hr/cms.htm?id=53896))

\(1\) Poslove organiziranja i jedinstvenog provođenja tehničkih pregleda
vozila, organiziranja poslova registracije vozila u stanicama za
tehničke preglede vozila i izdavanja pokusnih pločica kao javne ovlasti,
obavlja stručna organizacija, koju na temelju javnog natječaja, ovlasti
ministarstvo nadležno za unutarnje poslove.\
(2) Stručna organizacija iz stavka 1. ovoga članka mora imati:\
1) prostorne i materijalno-tehničke uvjete koji osiguravaju obavljanje
poslova na teritoriju Republike Hrvatske,\
2) odgovarajuće stručne kadrove,\
3) organizaciju rada i ustroj koji jamči trajno i kvalitetno obavljanje
poslova,\
4) odgovarajuću informatičku i tehničku podršku za obavljanje povjerenih
poslova.\
(3) Uvjete iz stavka 2. ovoga članka propisat će ministar nadležan za
unutarnje poslove.\
(4) Ako stručna organizacija iz stavka 1. ovoga članka ne obavlja
povjerene joj poslove stručno i u skladu s propisima, ministarstvo
nadležno za unutarnje poslove oduzet će joj ovlaštenje. Ako je stručnoj
organizaciji oduzeto ovlaštenje, poslove iz stavka 1. ovoga članka kao i
stručni nadzor obavlja ministarstvo nadležno za unutarnje poslove, dok
ne ovlasti drugu stručnu organizaciju.\
(5) Stručna organizacija iz stavka 1. ovoga članka općim aktima: uređuje
odnose od interesa za jedinstveno organiziranje i obavljanje tehničkih
pregleda i registracije vozila u stanicama za tehničke preglede vozila
te izdavanje pokusnih pločica, normative i vrednovanje rezultata rada
djelatnika stanica za tehničke preglede, uređuje i obavlja i druge
poslove na temelju ovlaštenja određenih ovim Zakonom. Opći akti
objavljuju se u »Narodnim novinama«.\
(6) U obavljanju poslova iz stavka 5. ovoga članka, stručna organizacija
prati i usklađuje rad, usklađuje kriterije, pruža stručnu i drugu pomoć
stanicama za tehničke preglede, obavlja stručni nadzor i druge stručne
poslove koji joj propisom ministra nadležnog za unutarnje poslove budu
povjereni te surađuje s istim ili sličnim tijelima u zemlji i svijetu.\
(7) Ministarstvo nadležno za unutarnje poslove obavlja nadzor nad
zakonitošću općih akata iz stavka 5. ovoga članka i može ih obustaviti
od izvršenja.\
(8) Upravni i inspekcijski nadzor nad radom stručne organizacije iz
stavka 1. ovoga članka obavlja ministarstvo nadležno za unutarnje
poslove.\
(9) Novčanom kaznom u iznosu od 660,00 do 1990,00 eura kaznit će se za
prekršaj pravna osoba ako povjerene joj poslove ne obavlja stručno ili
ih obavlja suprotno odredbama ovoga članka.\
(10) Za prekršaj iz ovoga članka kaznit će se novčanom kaznom u iznosu
od 190,00 do 660,00 eura i odgovorna osoba u pravnoj osobi.

Članak 274. (NN [108/17](https://www.zakon.hr/cms.htm?id=25267),
[114/22](https://www.zakon.hr/cms.htm?id=53896))

\(1\) Ako stručna organizacija utvrdi da stanica za tehnički pregled
vozila ne koristi propisane, umjerene i ispravne uređaje i opremu ili da
objekt i prostor ne udovoljavaju propisanim uvjetima ili da tehničke
preglede vozila u stanici obavlja osoba koja nema dopuštenje (licenciju)
ili ako povjerene poslove ne obavlja u skladu s propisima o tehničkim
pregledima i registraciji vozila i prema općim aktima iz članka 273.
ovoga Zakona, odmah će obavijestiti ministarstvo nadležno za unutarnje
poslove, koje će stanici za tehnički pregled vozila rješenjem privremeno
zabraniti rad i odrediti rok za otklanjanje utvrđenih nedostataka.\
(2) Ako stanica za tehnički pregled vozila ne otkloni utvrđene
nedostatke u određenom roku, ministarstvo nadležno za unutarnje poslove
ukinut će joj ovlaštenje za obavljanje tehničkih pregleda vozila i
poslova registracije vozila.\
(3) Protiv rješenja iz stavka 1. i 2. ovoga članka žalba nije dopuštena,
ali se može pokrenuti upravni spor.\
(4) Novčanom kaznom u iznosu od 660,00 do 1990,00 eura kaznit će se za
prekršaj pravna osoba ako obavlja tehnički pregled vozila i poslove
registracije vozila, za vrijeme privremene zabrane rada.\
(5) Za prekršaj iz ovoga članka kaznit će se novčanom kaznom u iznosu od
190,00 do 660,00 eura i odgovorna osoba u pravnoj osobi.

#### 4. ISPITIVANJE I HOMOLOGACIJA VOZILA

Članak 275. (NN [114/22](https://www.zakon.hr/cms.htm?id=53896),
[145/24](https://www.zakon.hr/cms.htm?id=540178))

\(1\) Vozila kategorija M, N, O, L, T, C, R, S i U koja se serijski ili
pojedinačno proizvode moraju biti homologirana te se prije stavljanja na
tržište i prve registracije trebaju podvrgnuti postupku utvrđivanja
sukladnosti (homologacije) radi utvrđivanja zadovoljavaju li propisane
zahtjeve o homologaciji. Ispunjavanje propisanih zahtjeva potvrđuje se
izjavom/potvrdom o sukladnosti vozila/certifikatom o nacionalnoj
homologaciji pojedinačnog vozila, što je uvjet za stavljanje na tržište
i prvu registraciju vozila.\
(2) Propisima o homologaciji propisuju se zahtjevi o homologaciji koje
moraju zadovoljavati vozila i njihovi dijelovi i oprema, metode i
postupci ispitivanja, načini priznavanja dokumenata o homologaciji
izdanih u drugim zemljama, sadržaj potvrde (certifikata) o sukladnosti,
naknade za provođenje postupka kao i uvjeti koje moraju ispunjavati
pravne i fizičke osobe za obavljanje određenih radnji u postupku
homologacije vozila i njihovih dijelova i opreme. Upravni nadzor nad
određenim radnjama u postupku homologacije vozila obavlja Državni zavod
za mjeriteljstvo.\
(3) Ovlašćuje se ravnatelj državnog zavoda za mjeriteljstvo da donese
propise o homologaciji vozila i njihovih dijelova.\
(4) Novčanom kaznom u iznosu od 660,00 do 1990,00 eura kaznit će se za
prekršaj pravna ili fizička osoba obrtnik ako postupi suprotno odredbama
ovoga članka.\
(5) Za prekršaj iz ovoga članka kaznit će se novčanom kaznom u iznosu od
190,00 do 660,00 eura i odgovorna osoba u pravnoj osobi.

Članak 276. (NN [114/22](https://www.zakon.hr/cms.htm?id=53896),
[145/24](https://www.zakon.hr/cms.htm?id=540178))

\(1\) Vozila na kojima se obavlja nadogradnja, pregradnja ili zamjena
serijskog dijela ili uređaja neserijskim dijelom ili uređajem prije
puštanja u promet moraju biti podvrgnuta ispitivanju promijenjenih
dijelova i uređaja i ostalih tehničkih značajki bitnih za sigurnost i
ekološku podobnost vozila u prometu na cestama.\
(2) Vozila za koja nisu poznati tehnički podaci potrebni za tehnički
pregled i registraciju podvrgavaju se ispitivanju konstrukcijskih
osobina i uređaja vozila radi utvrđivanja tih podataka.\
(3) O tehničkim podacima utvrđenim u postupku iz stavka 1. i 2. ovoga
članka izdaje se potvrda o ispitivanju konstrukcijskih osobina i
uređaja.\
(4) U postupku ispitivanja vozila provjerava se jesu li pojedini uređaji
na vozilima homologirani.\
(5) Novčanom kaznom u iznosu od 660,00 do 1990,00 eura kaznit će se za
prekršaj pravna ili fizička osoba obrtnik ako postupi suprotno odredbama
ovoga članka.\
(6) Za prekršaj iz ovoga članka kaznit će se novčanom kaznom u iznosu od
190,00 do 660,00 eura i odgovorna osoba u pravnoj osobi.\
(7) Novčanom kaznom u iznosu od 130,00 eura kaznit će se za prekršaj
vozač, odnosno vlasnik koji u prometu na cesti upravlja vozilom koje
nije podvrgnuto ispitivanju sukladno odredbama ovoga članka.

Članak 277. (NN [80/13](http://www.zakon.hr/cms.htm?id=432),
[114/22](https://www.zakon.hr/cms.htm?id=53896))

\(1\) Ispitivanje u slučajevima iz članka 276. ovoga Zakona kao i
ispitivanje konstrukcijskih osobina i uređaja vozila prema drugim
propisima obavlja pravna osoba koju ovlasti ministarstvo nadležno za
poslove prometa uz suglasnost ministarstva nadležnog za poslove
gospodarstva.\
(2) Pravna osoba iz stavka 1. ovoga članka dužna je obavljati
ispitivanje u skladu s propisima, normativima i tehničkim uputama.\
(3) Iznimno od odredbe stavka 1. ovoga članka, ispitivanje rezervoara
plina na vozilu kojem je ugrađen uređaj za pogon na plin, obavlja pravna
osoba koju za to akreditira Hrvatska akreditacijska agencija.\
(4) Ispitivanje uređaja i opreme za plinski pogon može obavljati i
organizacija za ispitivanje kvalitete robe.\
(5) Novčanom kaznom u iznosu od 660,00 do 1990,00 eura kaznit će se za
prekršaj pravna ili fizička osoba obrtnik ako postupi suprotno odredbama
ovoga članka.\
(6) Za prekršaj iz ovoga članka kaznit će se novčanom kaznom u iznosu od
190,00 do 660,00 eura i odgovorna osoba u pravnoj osobi.

Članak 278. (NN [85/22](https://www.zakon.hr/cms.htm?id=53029),
[114/22](https://www.zakon.hr/cms.htm?id=53896))

\(1\) Ispitivanje vozila i obradu dokumentacije u pravnoj osobi iz
članka 277. ovoga Zakona mogu obavljati osobe koje su završile
preddiplomski i diplomski sveučilišni studij ili integrirani
preddiplomski i diplomski sveučilišni studij strojarskog ili prometnog
smjera (cestovnog ili gradskog) te stekle odgovarajući naziv u skladu s
posebnim zakonom koje imaju dopuštenje (licenciju) ministarstva
nadležnog za poslove prometa.\
(2) Pregled vozila za potrebe ispitivanja vozila iz stavka 1. ovoga
članka mogu obavljati osobe koje su završile najmanje preddiplomski
sveučilišni studij ili preddiplomski stručni studij, u trajanju od tri
godine strojarskog ili prometnog smjera (cestovnog ili gradskog) te
stekle odgovarajući naziv u skladu s posebnim zakonom koje imaju
dopuštenje (licenciju) ministarstva nadležnog za poslove prometa.
Pregled vozila za potrebe ispitivanja vozila iz stavka 1. ovoga članka
mogu obavljati i osobe koje su takve poslove obavljale prije stupanja na
snagu ovoga Zakona.\
(3) Osobama iz ovoga članka rješenjem će se odbiti zahtjev za izdavanje
dopuštenja (licencije) za obavljanje poslova propisanih ovim člankom ako
su pravomoćno osuđene za kaznena djela protiv života i tijela, protiv
čovječnosti i ljudskog dostojanstva, protiv Republike Hrvatske, protiv
strane države ili međunarodne organizacije, protiv spolne slobode,
spolnog zlostavljanja i iskorištavanja djeteta, protiv osobne slobode,
protiv opće sigurnosti, protiv zdravlja ljudi, protiv imovine i protiv
sigurnosti prometa, protiv gospodarstva, krivotvorenja, protiv javnog
reda, protiv službene dužnosti, koja se progone po službenoj dužnosti,
odnosno ako su pravomoćno osuđene za prekršaje iz ovoga Zakona za koje
je propisana kazna zatvora.

\(4\) Protiv rješenja iz stavka 3. ovoga članka ne može se izjaviti
žalba, ali se može pokrenuti upravni spor pred nadležnim upravnim
sudom.\
(5) Novčanom kaznom u iznosu od 660,00 do 1990,00 eura kaznit će se za
prekršaj pravna osoba ako ispitivanja obavljaju osobe koje ne
ispunjavaju uvjete propisane ovim člankom.\
(6) Za prekršaj iz ovoga članka kaznit će se novčanom kaznom u iznosu od
190,00 do 660,00 eura i odgovorna osoba u pravnoj osobi.\
(7) Novčanom kaznom u iznosu od 130,00 eura kaznit će se za prekršaj
fizička osoba koja obavlja poslove ispitivanja i pregleda, a za to ne
ispunjava uvjete.

Članak 279.

Potvrdu iz članka 276. stavka 3. ovoga Zakona o ispitivanju serijskih
ili pojedinačno proizvedenih vozila, motora, šasije ili rezervnog dijela
pribavlja proizvođač, a potvrdu o ispitivanju konstrukcijskih osobina i
uređaja preinačenog vozila, motora, šasije ili dijela pribavlja vlasnik
vozila.

Članak 280.

Ako je za vozilo izdana potvrda s tehničkim podacima koji ne odgovaraju
stvarnom stanju vozila ili je izdana potvrda o ispitivanju od dvije ili
više tvrtki s različitim tehničkim podacima, ispitivanje konstrukcijskih
osobina i uređaja vozila obavit će povjerenstvo koje odredi ministarstvo
nadležno za poslove prometa.

Članak 281. (NN [80/13](http://www.zakon.hr/cms.htm?id=432),
[92/14](http://www.zakon.hr/cms.htm?id=1009))

\(1\) Upravni i inspekcijski nadzor nad poslovima ispitivanja
konstrukcijskih osobina i uređaja vozila obavlja ministarstvo nadležno
za poslove prometa.\
(2) Inspekcijski nadzor nad primjenom propisa o homologaciji vozila i
dijelova vozila obavljaju tržišni inspektori Ministarstva gospodarstva.

\(3\) U provedbi inspekcijskog nadzora iz stavka 2. ovoga članka
gospodarski inspektor ima ovlasti poduzeti mjere sukladno posebnom
propisu kojim se uređuje opća sigurnost proizvoda

\(4\) Ovlašćuje se ministar nadležan za poslove prometa da u suglasnosti
s ministrom nadležnim za poslove gospodarstva donese propise o uvjetima,
postupku i načinu ispitivanja vozila, o tome što se smatra proizvodnjom,
preinakom i bitnijim popravkom, o stručnoj spremi djelatnika koji
obavljaju ispitivanje, o obliku i sadržaju potvrde o ispitivanju, o
vođenju evidencije o izdanim potvrdama te o davanju na korištenje
podataka o ispitivanju vozila.

#### 5. PROMET POTPUNO AUTOMATIZIRANIH VOZILA

Članak 281.a (NN [145/24](https://www.zakon.hr/cms.htm?id=540178))

\(1\) Potpuno automatizirano vozilo koje u prometu na cesti sudjeluje u
skladu s odredbama zakona kojim se uređuje prijevoz u cestovnom prometu
mora prometovati u skladu s prometnim pravilima i ispunjavati uvjete
koji su propisani ovim Zakonom.

\(2\) Vlasnik potpuno automatiziranog vozila dužan je voditi računa o
sigurnosnim postavkama toga vozila kako njegovim prometovanjem ne bi
došlo do pogoršanja ili ugroze sigurnosti prometa na cestama te kako
potpuno automatizirano vozilo ne bi predstavljalo povećanu opasnost za
ostale sudionike u prometu na cestama.

Članak 281.b (NN [145/24](https://www.zakon.hr/cms.htm?id=540178))

\(1\) Potpuno automatizirano vozilo može prometovati u granicama
područja koje mu je odobreno, a ako prometuje izvan područja koje mu je
odobreno na temelju članka 5. stavka 1. točke 15. ovoga Zakona, potrebno
je i odobrenje ministarstva nadležnog za poslove prometa, uz uvjet da je
vlasnik vozila pravna osoba i da je vozilo registrirano na području
Republike Hrvatske te namijenjeno za obavljanje djelatnosti javnog
prijevoza.

\(2\) Potpuno automatizirano vozilo mora biti vidljivo obilježeno
natpisima da se radi o potpuno automatiziranom vozilu.

\(3\) Sudionici u prometu ne smiju namjerno ometati sudjelovanje potpuno
automatiziranih vozila u prometu na cestama tako da svojim radnjama
dovode potpuno automatizirano vozilo u stanje u kojem mora poduzeti
radnju u prometu koju inače ne bi poduzelo ili ga namjerno ometati u toj
mjeri da potpuno automatizirano vozilo bude prisiljeno nepotrebno
izvoditi manevar za minimalizaciju rizika.

\(4\) Novčanom kaznom u iznosu od 10.000,00 do 132.000,00 eura kaznit će
se za prekršaj pravna osoba -- vlasnik potpuno automatiziranog vozila
ako postupi suprotno odredbi stavka 1. ovoga članka, a u slučaju
ponavljanja istog prekršaja vozilo će se i privremeno oduzeti.

\(5\) Novčanom kaznom u iznosu od 5000,00 do 15.000,00 eura kaznit će se
za prekršaj pravna osoba -- vlasnik potpuno automatiziranog vozila ako
postupi suprotno odredbi stavka 2. ovoga članka.

\(6\) Novčanom kaznom u iznosu od 1000,00 do 5000,00 eura kaznit će se
za prekršaj sudionik u prometu ako postupi suprotno odredbi stavka 3.
ovoga članka.

\(7\) Izgled i sadržaj natpisa iz stavka 2. ovoga članka propisuje
ministar nadležan za poslove prometa, uz prethodnu suglasnost ministra
nadležnog za unutarnje poslove, pravilnikom kojim se propisuju tehnički
uvjeti vozila u prometu na cestama.

Članak 281.c (NN [145/24](https://www.zakon.hr/cms.htm?id=540178))

\(1\) Operator u vozilu, odnosno operator intervencije na daljinu mora
posjedovati važeću svjedodžbu o stečenoj početnoj kvalifikaciji, izdanu
sukladno propisu kojim se uređuje početna i periodična izobrazba vozača,
te važeću vozačku dozvolu odgovarajuće kategorije, koje mora imati kod
sebe i koje mora dati na uvid na zahtjev policijskog službenika ili
osobe ovlaštene ovim Zakonom, a tu funkciju može obavljati samo dok se
nalazi u Republici Hrvatskoj.

\(2\) Operator u vozilu, odnosno operator intervencije na daljinu ne
smije obavljati zadaće u vozilu u slučajevima propisanim člankom 289.
stavkom 1. ovoga Zakona.

\(3\) Policijski službenik isključit će iz prometa potpuno
automatizirano vozilo u slučaju iz stavka 2. ovoga članka.

\(4\) Pravna osoba -- vlasnik potpuno automatiziranog vozila ne smije
dopustiti da operator u vozilu, odnosno operator intervencije na daljinu
sudjeluje u prometu, odnosno obavlja zadaće suprotno odredbama
stavaka 1. i 2. ovoga članka.

\(5\) Novčanom kaznom u iznosu od 5000,00 do 15.000,00 eura kaznit će se
za prekršaj pravna osoba -- vlasnik potpuno automatiziranog vozila ako
postupi suprotno odredbi stavka 4. ovoga članka.

\(6\) Novčanom kaznom u iznosu od 1000,00 do 5000,00 eura kaznit će se
za prekršaj operator u vozilu, odnosno operator intervencije na daljinu
ako postupi suprotno odredbama stavaka 1. i 2. ovoga članka.

Članak 281.d (NN [145/24](https://www.zakon.hr/cms.htm?id=540178))

\(1\) Za prekršaje iz ovoga Zakona koji su počinjeni potpuno
automatiziranim vozilom odgovoran je vlasnik potpuno automatiziranog
vozila, osim za prekršaje koji su proizašli iz radnji osoba koje su
neovlašteno postupale s potpuno automatiziranim vozilom.

\(2\) Iznimno od stavka 1. ovoga članka, za prekršaje iz ovoga Zakona
koji su počinjeni potpuno automatiziranim vozilom odgovara druga osoba
ako je prekršaj proizašao iz skrivljene radnje te osobe, a vlasnik
vozila dužan je dati vjerodostojan podatak o osobi odgovornoj za
počinjenje prekršaja te o radnji koja je dovela do počinjenja prekršaja.

\(3\) Iznosi novčanih kazni za prekršaje propisane u ovom Zakonu za
fizičke osobe, a u slučaju počinjenja prekršaja potpuno automatiziranim
vozilom za koje je odgovorna pravna osoba, uvećavaju se za 230,00 eura.

Članak 281.e (NN [145/24](https://www.zakon.hr/cms.htm?id=540178))

\(1\) Vlasnik ili proizvođač potpuno automatiziranog vozila dužan je, na
zahtjev ministarstva nadležnog za unutarnje poslove i drugih nadzornih
tijela koja u okviru svojih ovlasti obavljaju nadzor, dostaviti podatke
kojima se vozilo koristilo za vrijeme vožnje, uključujući i podatke koji
su zabilježeni putem telekomunikacijskih uređaja i opreme te
telemetrijske podatke, u svrhu istraživanja prometnih nesreća, prometnih
prekršaja, kaznenih i drugih djela, tehničke ispravnosti vozila te
drugih događaja u prometu na cestama.

\(2\) Podaci iz stavka 1. ovoga članka pohranjuju se u sljedećim
slučajevima:

-- intervencije tehničkog nadzora odnosno operatora u vozilu ili
operatora intervencije na daljinu,

-- prelaska vozila u stanje minimalnog rizika,

-- u incidentnim situacijama, posebno događanja prometnih nesreća ili
ugrožavanja prometa,

-- u slučaju nepredviđene promjene trake ili skretanja.

\(3\) U slučajevima iz stavka 2. ovoga članka, vlasnik potpuno
automatiziranog vozila dužan je osigurati da se podaci koje potpuno
automatizirano vozilo bilježi ne smiju brisati, a prikupljeni podaci
čuvaju se 30 dana od dana nastanka, osim ako su dokaz u sudskom,
upravnom, arbitražnom ili drugom istovrijednom postupku, u kojem slučaju
se čuvaju do pravomoćnog okončanja postupka.

\(4\) Pravo pristupa prikupljenim podacima ima odgovorna osoba u pravnoj
osobi vlasnika potpuno automatiziranog vozila i/ili osoba koju on
ovlasti, a podaci se ne smiju koristiti suprotno utvrđenoj svrsi iz
stavka 1. ovoga članka.

\(5\) Novčanom kaznom u iznosu od 10.000,00 do 50.000,00 eura kaznit će
se za prekršaj pravna osoba -- vlasnik potpuno automatiziranog vozila
ako postupi suprotno odredbama stavaka 1., 2. i 4. ovoga članka.

\(6\) Novčanom kaznom u iznosu od 50.000,00 do 132.000,00 eura kaznit će
se za prekršaj pravna osoba -- vlasnik potpuno automatiziranog vozila
ako postupi suprotno odredbi stavka 3. ovoga članka.

\(7\) Novčanom kaznom u iznosu od 3000,00 do 5000,00 eura kaznit će se
za prekršaj i odgovorna osoba u pravnoj osobi ako postupi suprotno
odredbama ovoga članka.

Članak 281.f (NN [145/24](https://www.zakon.hr/cms.htm?id=540178))

\(1\) Vlasnik potpuno automatiziranog vozila dužan je uspostaviti
videonadzor koji bilježi u realnom vremenu promet automatiziranog
vozila, a pohranjuje snimku jedino u slučaju kada se aktivira uređaj za
snimanje podataka o događaju.

\(2\) Vlasnik potpuno automatiziranog vozila dužan je osigurati da se
snimke videonadzora iz stavka 1. ovoga članka ne smiju brisati, a
pohranjene snimke videonadzora čuvaju se 90 dana od dana nastanka, osim
ako su dokaz u sudskom, upravnom, arbitražnom ili drugom istovrijednom
postupku, u kojem slučaju se čuvaju do pravomoćnog okončanja postupka.

\(3\) Pravo pristupa pohranjenim snimkama iz stavka 1. ovoga članka ima
odgovorna osoba u pravnoj osobi vlasnika potpuno automatiziranog vozila
i/ili osoba koju on ovlasti.

\(4\) Osobe iz stavka 3. ovoga članka ne smiju koristiti pohranjene
snimke videonadzora suprotno svrsi utvrđivanja okolnosti događaja iz
stavka 1. ovoga članka.

\(5\) Sustav videonadzora mora biti zaštićen od pristupa neovlaštenih
osoba.

\(6\) Vlasnik potpuno automatiziranog vozila dužan je uspostaviti
automatizirani sustav zapisa za evidentiranje pristupa pohranjenim
snimkama iz stavka 1. ovoga članka.

\(7\) Pristup pohranjenim snimkama videonadzora iz stavka 1. ovoga
članka imaju nadležna državna tijela u okviru obavljanja poslova iz
svojeg zakonom utvrđenog djelokruga.

\(8\) Novčanom kaznom u iznosu od 10.000,00 do 50.000,00 eura kaznit će
se za prekršaj pravna osoba -- vlasnik potpuno automatiziranog vozila
ako postupi suprotno odredbama stavaka 1., 3., 4., 5., 6. i 7. ovoga
članka.

\(9\) Novčanom kaznom u iznosu od 132.000,00 eura kaznit će se za
prekršaj pravna osoba -- vlasnik potpuno automatiziranog vozila ako
postupi suprotno odredbi stavka 2. ovoga članka.

\(10\) Novčanom kaznom u iznosu od 5000,00 do 10.000,00 eura kaznit će
se za prekršaj i odgovorna osoba u pravnoj osobi ako postupi suprotno
odredbama ovoga članka.

### XI. POSEBNE MJERE ZA SIGURNOST PROMETA NA CESTAMA

#### 1. OPĆE ODREDBE

Članak 282. (NN [92/14](http://www.zakon.hr/cms.htm?id=1009),
[70/19](https://www.zakon.hr/cms.htm?id=39889),
[114/22](https://www.zakon.hr/cms.htm?id=53896))

\(1\) Policijski službenik, obavljajući poslove iz članka 4. stavka 1.
ovoga Zakona, može vozača i drugog sudionika u prometu na cesti
podvrgnuti ispitivanju pomoću odgovarajućih sredstava i uređaja
(alkometar i dr.) radi utvrđivanja prisustva u organizmu alkohola, droga
ili lijekova koji utječu na psihofizičke sposobnosti i na sposobnosti
upravljanja vozilima, a potom, po potrebi, i odvesti u zdravstvenu
ustanovu na vađenje krvi i uzimanje urina ili na liječnički pregled.\
(2) Prije poduzimanja radnji iz stavka 1. ovoga članka, policijski
službenik može podvrgnuti vozača postupku prepoznavanja znakova koji su
posljedica prisustva u organizmu alkohola, droga ili lijekova koji
utječu na psihofizičke sposobnosti i na sposobnosti upravljanja
vozilima.\
(3) Policijski službenik odvest će na vađenje krvi i uzimanje urina radi
analize ili na liječnički pregled i osobu za koju se ispitivanjem utvrdi
da u organizmu ima droga ili lijekova koji utječu na psihofizičke
sposobnosti i na sposobnosti upravljanja vozilima, utvrđene
odgovarajućim sredstvima ili uređajima.\
(4) Osobe iz stavka 1., 2. i 3. ovoga članka dužne su postupati prema
zahtjevima policijskog službenika.\
(5) Policijski službenik o poduzetim radnjama iz stavka 1. i 3. ovoga
članka i članka 181. ovoga Zakona sačinjava zapisnik, odnosno zahtjev za
liječnički pregled, vađenje krvi i uzimanje urina radi analize.\
(6) Osoba za koju je ispitivanjem na jedan od načina iz stavaka 1. i 3.
ovoga članka utvrđeno da je pod utjecajem droga ili lijekova ili u krvi
ima nedozvoljenu količinu alkohola, snosi troškove ispitivanja, a osoba
iz stavka 3. ovoga članka snosi i troškove odvoženja službenim
policijskim vozilom na liječnički pregled, vađenje krvi i uzimanje urina
radi analize.\
(7) Postupak i način prepoznavanja znakova i simptoma prisustva u
organizmu alkohola, droga ili lijekova koji utječu na psihofizičke
sposobnosti i na sposobnosti upravljanja vozilima ili određeno vrijeme
prije započinjanja vožnje iz stavka 2. ovoga članka propisat će ministar
nadležan za zdravstvo u suglasnosti s ministrom nadležnim za unutarnje
poslove.\
(8) Prema vozaču koji je u prometu na cesti zatečen u počinjenju
prekršaja a koji je pod utjecajem droga ili lijekova ili je utvrđena
prisutnost nedozvoljene količine alkohola u krvi, ako osobite okolnosti
upućuju da će nastaviti s radnjom prekršaja, policijski službenik može,
radi neposrednog sprječavanja nastavka činjenja prekršaja, narediti
mjere njegova smještanja u posebnu prostoriju do prestanka djelovanja
opojnog sredstva ali ne u trajanju duljem od 12 sati te u tom vremenu
narediti premještanje njegova vozila na određeno mjesto. Vozilo čije je
premještanje određeno premjestit će po naredbi policije pravna ili
fizička osoba obrtnik nadležna za održavanje cesta, odnosno pravna ili
fizička osoba obrtnik s kojom je pravna ili fizička osoba obrtnik ili
upravno tijelo nadležno za održavanje cesta sklopilo ugovor za
uklanjanje vozila.\
(9) Novčanom kaznom u iznosu od 1320,00 do 2650,00 eura ili kaznom
zatvora u trajanju do 60 dana kaznit će se za prekršaj vozač motornog
vozila i instruktor vožnje koji odbije podvrgnuti se ispitivanju ili
liječničkom pregledu, odnosno uzimanju krvi ili krvi i urina.\
(10) Novčanom kaznom u iznosu od 90,00 eura kaznit će se za prekršaj
sudionik u prometu, osim vozača motornog vozila i instruktora vožnje,
koji odbije podvrgnuti se ispitivanju ili stručnom pregledu, odnosno
uzimanju krvi ili krvi i urina.

\(11\) Vozaču koji je proglašen krivim za prekršaj iz stavka 9. ovoga
članka izreći će se zaštitna mjera zabrane upravljanja motornim vozilom
u trajanju od:

1\) najmanje šest mjeseci, ako je prekršaj počinjen drugi put,

2\) najmanje 12 mjeseci, ako je prekršaj počinjen treći odnosno svaki
sljedeći put.

\(12\) Vozaču motornog vozila se u evidenciju upisuje šest negativnih
prekršajnih bodova ako je pravomoćnom odlukom o prekršaju proglašen
krivim za prekršaj iz stavka 9. ovoga članka.

Članak 283. (NN [70/19](https://www.zakon.hr/cms.htm?id=39889),
[114/22](https://www.zakon.hr/cms.htm?id=53896))

\(1\) Brzina kretanja vozila utvrđuje se pomoću uređaja za mjerenje
brzine kretanja vozila, tehničkih uređaja, tahografskog zapisa ili
neposrednim praćenjem s vozilom.\
(2) Fotografija, videozapis s podacima o utvrđenoj brzini, elektronički
zapis, tahografski zapis i zapisnik o očitanju na uređaju koji nema
zapis ili brzinomjer služe kao dokaz o utvrđenoj brzini kretanja
vozila.\
(3) Kao dokaz u prekršajnom postupku mogu se koristiti fotografija,
tehničke snimke, službene bilješke i zapisnici.\
(4) Ne smiju se koristiti niti ugrađivati u motorno vozilo uređaji ili
naprave koje imaju za cilj ometanje ili otkrivanje uređaja koje koriste
ovlaštene osobe za nadzor prometa na cestama. Ukoliko policijski
službenik nađe na vozilu ili u vozilu takav uređaj ili napravu naredit
će vozaču da ga ukloni, a ukoliko vozač to odbije, uređaj ili naprava će
se ukloniti o trošku vozača.\
(5) Novčanom kaznom u iznosu od 260,00 eura kaznit će se za prekršaj
vozač ako postupi suprotno odredbi stavka 4. ovoga članka.

Članak 284. (NN [92/14](http://www.zakon.hr/cms.htm?id=1009),
[64/15](http://www.zakon.hr/cms.htm?id=11454),
[85/22](https://www.zakon.hr/cms.htm?id=53029))

\(1\) Policijska uprava, odnosno policijska postaja oduzet će vozačku
dozvolu vozaču i instruktoru vožnje za kojeg se pregledom utvrdi da je
postao tjelesno ili duševno nesposoban za upravljanje vozilima, za
vrijeme dok ta nesposobnost traje.\
(2) Vozaču ili instruktoru vožnje koji ima pravo upravljati motornim
vozilima više kategorija, a to mu pravo za pojedine kategorije bude
ograničeno zbog razloga predviđenih u stavku 1. ovoga članka, policijska
uprava, odnosno policijska postaja rješenjem će ukinuti i oduzeti
vozačku dozvolu i izdat će se na njegov zahtjev nova vozačka dozvola u
koju će se upisati one kategorije vozila kojima ima pravo upravljati.\
(3) Vozaču ili instruktoru vožnje koji se ne podvrgne nadzornom
zdravstvenom pregledu na koji je upućen, vozačka će se dozvola oduzeti
dok se tom pregledu ne podvrgne.

\(4\) Policijska uprava, odnosno policijska postaja oduzet će vozačku
dozvolu vozaču i instruktoru vožnje za kojeg se izvanrednim zdravstvenim
pregledom utvrdi da je ograničeno sposoban i izdat će na njegov zahtjev
novu vozačku dozvolu sukladno utvrđenom ograničenju\
(5) Policijska uprava, odnosno policijska postaja odbit će izdati
vozačku dozvolu kandidatu za vozača, odnosno oduzet će vozačku dozvolu
vozaču ili instruktoru vožnje čija je zdravstvena sposobnost različito
ocijenjena u jednoj ili više zdravstvenih ustanova, sve dok
drugostupanjsko zdravstveno povjerenstvo iz članka 234. stavka 1. ovoga
Zakona ne utvrdi da je zdravstveno sposoban za upravljanje vozilima
kategorija za koje se vozačka dozvola izdaje, odnosno oduzima.

\(6\) Protiv rješenja iz ovoga članka ne može se izjaviti žalba, ali se
može pokrenuti upravni spor pred nadležnim upravnim sudom.

Članak 285. (NN [80/13](http://www.zakon.hr/cms.htm?id=432),
[158/13](http://www.zakon.hr/cms.htm?id=616),
[64/15](http://www.zakon.hr/cms.htm?id=11454),
[70/19](https://www.zakon.hr/cms.htm?id=39889),
[85/22](https://www.zakon.hr/cms.htm?id=53029))

\(1\) Policijski službenik naredbom će privremeno oduzeti vozačku
dozvolu i isključiti iz prometa vozača i instruktora vožnje:\
1) koji upravlja ili pokuša upravljati vozilom ako je odgovarajućim
sredstvima ili uređajima utvrđeno da u organizmu ima droga ili lijekova
koji utječu na psihofizičke sposobnosti i na sposobnosti upravljanja
vozilima, ili je utvrđeno da u krvi ima nedozvoljenu količinu alkohola
ili ako pokazuje znakove alkoholiziranosti ili utjecaja droga ili
lijekova, a odbija se podvrgnuti ispitivanju,\
2) koji nema pomagala za koja je navedeno u vozačkoj dozvoli da ih mora
koristiti tijekom upravljanja ili ne postupa po uvjetima i ograničenjima
upisanim u vozačkoj dozvoli (članak 196. stavak 2.),\
3) koji ne postupi po zahtjevu policijskog službenika da se podvrgne
ispitivanju ili stručnom pregledu (članak 181. stavak 1. i članak 282.
stavak 4.),\
4) vozača motocikla ili mopeda i osobe koje se prevoze tim vozilima, ako
kod sebe nemaju zaštitne kacige ili ih odbiju nositi na glavi (članak
114.),

5\) koji upravlja vozilom prije stjecanja prava na upravljanje vozilom,
koji upravlja vozilom, a nema važeću vozačku dozvolu odgovarajuće
kategorije ili koji upravlja vozilom u vrijeme kad mu je vozačka dozvola
privremeno oduzeta ili kad mu je pravomoćnom odlukom nadležnog tijela
izrečena sigurnosna ili zaštitna mjera zabrane upravljanja motornim
vozilom,\
6) vozača koji upravlja vozilom duže od vremena propisanog posebnim
propisom ili ne koristi propisane odmore,

7\) koji upravlja vozilom za vrijeme dok mu je od strane liječnika koji
je obavio pregled ili je liječio vozača ili izabranog liječnika izdano
upozorenje o privremenom zdravstvenom stanju zbog kojeg vozač nije više
sposoban sigurno upravljati vozilom.\
(2) Policijski službenik može naredbom isključiti iz prometa vozača koji
upravlja ili pokuša upravljati vozilom ako je očito da je vozač u takvom
psihofizičkom stanju (umor, stres, bolest,) da nije sposoban sigurno
upravljati vozilom (članak 198.).\
(3) Na temelju odredbi stavka 1. ovoga članka, vozačka dozvola se
privremeno oduzima dok ne prestanu razlozi zbog kojih je oduzeta, a
najduže do 8 dana.\
(4) Ako u slučajevima iz stavka 1. ovoga članka vozač ne preuzme
privremeno oduzetu vozačku dozvolu po isteku mjere opreza, a najkasnije
u roku od 3 dana od dana isteka, vozačka dozvola će se dostaviti tijelu
u čijoj se evidenciji vodi. Tijelu u čijoj se evidenciji vodi vozač,
vozačku dozvolu dostavit će se i u slučaju da je u međuvremenu od
nadležnog tijela doneseno pravomoćno rješenje o kazni i izrečenoj
zaštitnoj mjeri.\
(5) Prilikom postupanja prema vozaču ili instruktoru vožnje po stavku 1.
ovoga članka, policijski službenik omogućit će vozaču da u primjerenom
roku pozove drugoga vozača, koji ispunjava uvjete za upravljanje vozilom
u prometu na cesti, da preuzme vozilo kojim je upravljao vozač koji je
isključen iz prometa.

\(6\) Veterinarski inspektor mobilne jedinice može isključiti iz prometa
vozilo za prijevoz životinja u svrhu nadzora posebnih uvjeta iz posebnih
propisa.

#### 2. PRAVNA POSLJEDICA OSUDE

Članak 286. (NN [108/17](https://www.zakon.hr/cms.htm?id=25267),
[70/19](https://www.zakon.hr/cms.htm?id=39889),
[85/22](https://www.zakon.hr/cms.htm?id=53029),
[114/22](https://www.zakon.hr/cms.htm?id=53896))

\(1\) Pravna posljedica pravomoćne osude vozača motornog vozila za
određene prekršaje iz ovoga Zakona je upis negativnih prekršajnih bodova
u evidenciju.

\(2\) Negativni prekršajni bodovi iz stavka 1. ovoga članka brišu se iz
evidencije nakon proteka dvije godine od dana pravomoćnosti odluke o
prekršaju na temelju koje su upisani.

\(3\) Mladom vozaču koji je u razdoblju od dvije godine prikupio devet
negativnih prekršajnih bodova rješenjem će se ukinuti i oduzeti vozačka
dozvola.

\(4\) Vozaču koji je u razdoblju od dvije godine prikupio 12 negativnih
prekršajnih bodova rješenjem će se ukinuti i oduzeti vozačka dozvola.

\(5\) Mladom vozaču koji je u razdoblju od dvije godine prikupio devet
negativnih prekršajnih bodova i vozaču koji je u razdoblju od dvije
godine prikupio 12 negativnih prekršajnih bodova, a kojima je vozačka
dozvola istekla, rješenjem će se odrediti da ne mogu podnijeti zahtjev
za produljenje vozačke dozvole na rok od dvije godine, a zahtjev
podnesen u roku od dvije godine rješenjem će se odbaciti.

\(6\) Mladom vozaču koji je u razdoblju od dvije godine prikupio devet
negativnih prekršajnih bodova i vozaču koji je u razdoblju od dvije
godine prikupio 12 negativnih prekršajnih bodova, a vozačka dozvola im
je oduzeta ili prijavljena izgubljenom, rješenjem će se ukinuti vozačka
dozvola.

\(7\) Vozaču koji je prije stjecanja prava na upravljanje vozilom u
razdoblju od dvije godine prikupio devet negativnih prekršajnih bodova
rješenjem će se odrediti da ne može podnijeti zahtjev za izdavanje
vozačke dozvole na rok od dvije godine, a zahtjev podnesen u roku od
dvije godine rješenjem će se odbaciti.

\(8\) Vozaču koji je u razdoblju od dvije godine prikupio 12 negativnih
prekršajnih bodova koristeći vozačku dozvolu izdanu u državi članici
Europskog gospodarskog prostora ili inozemnu vozačku dozvolu izreći će
se zaštitna mjera zabrane korištenja vozačke dozvole u trajanju od dvije
godine.

\(9\) Nakon što su negativni prekršajni bodovi uzeti u obzir za
donošenje rješenja iz stavaka 3. do 7. ovoga članka i izricanje zaštitne
mjere iz stavka 8. ovoga članka brišu se iz evidencije.

\(10\) Osoba iz stavaka 3. do 7. ovoga članka prije podnošenja zahtjeva
za izdavanje vozačke dozvole mora položiti vozački ispit, a može ga
polagati istekom roka od dvije godine od dana izvršnosti rješenja iz
stavaka 3. do 7. ovoga članka, nakon provedenog postupka osposobljavanja
kandidata za vozače.

\(11\) Osoba iz stavka 8. ovoga članka ne može podnijeti zahtjev za
zamjenu vozačke dozvole izdane u državi članici Europskog gospodarskog
prostora ili inozemne vozačke dozvole za hrvatsku vozačku dozvolu za
vrijeme trajanja zaštitne mjere zabrane korištenja vozačke dozvole, a
zahtjev podnesen za vrijeme trajanja zaštitne mjere rješenjem će se
odbaciti.

\(12\) Osoba iz stavaka 3. do 7. ovoga članka koja upravlja motornim
vozilom nakon izvršnosti rješenja iz stavaka 3. do 6. ovoga članka, a
prije ponovnog stjecanja prava na samostalno upravljanje motornim
vozilom, kaznit će se za prekršaj novčanom kaznom u iznosu od 1320,00 do
2650,00 eura ili kaznom zatvora u trajanju do 60 dana.

\(13\) Osoba iz stavka 7. ovoga članka koja upravlja motornim vozilom, a
prije stjecanja prava na upravljanje vozilom, kao i osoba iz stavka 8.
koja upravlja motornim vozilom prije isteka zabrane korištenja vozačke
dozvole izdane u državi članici Europskog gospodarskog prostora ili
inozemne vozačke dozvole, kaznit će se za prekršaj novčanom kaznom u
iznosu od 1320,00 do 2650,00 eura ili kaznom zatvora u trajanju do 60
dana.

\(14\) Vozaču koji je proglašen krivim za prekršaj iz stavaka 12. i 13.
ovoga članka izreći će se zaštitna mjera zabrane upravljanja motornim
vozilom odnosno zabrana korištenja vozačke dozvole u trajanju od:

1\) najmanje šest mjeseci, ako je prekršaj počinjen drugi put,

2\) najmanje 12 mjeseci, ako je prekršaj počinjen treći odnosno svaki
sljedeći put.

\(15\) Protiv rješenja iz stavaka 3. do 7. i stavka 11. ovoga članka ne
može se podnijeti žalba, ali se može pokrenuti upravni spor pred
nadležnim upravnim sudom.

Članak 287. (NN [92/14](http://www.zakon.hr/cms.htm?id=1009),
[64/15](http://www.zakon.hr/cms.htm?id=11454),
[70/19](https://www.zakon.hr/cms.htm?id=39889))

Brisan.

Članak 288. (NN [85/22](https://www.zakon.hr/cms.htm?id=53029))

Brisan.

Članak 289. (NN [80/13](http://www.zakon.hr/cms.htm?id=432),
[70/19](https://www.zakon.hr/cms.htm?id=39889),
[85/22](https://www.zakon.hr/cms.htm?id=53029),
[114/22](https://www.zakon.hr/cms.htm?id=53896))

\(1\) Vozač kojem je vozačka dozvola oduzeta (članak 284.) ili je
isključen iz prometa (članak 285.) ili mu je izrečena mjera opreza
privremenog oduzimanja vozačke dozvole ili zaštitna mjera zabrane
upravljanja motornim vozilom, odnosno zabrana korištenja vozačke dozvole
ili mu je od strane liječnika koji je obavio pregled ili je liječio
vozača ili izabranog liječnika izdano upozorenje o zdravstvenom stanju
zbog kojeg vozač privremeno nije sposoban sigurno upravljati vozilom, ne
smije za to vrijeme upravljati vozilom u prometu na cesti.\
(2) Novčanom kaznom u iznosu od 660,00 do 1990,00 eura kaznit će se za
prekršaj pravna i fizička osoba obrtnik ako naredi ili dopusti da vozač
kome je oduzeta vozačka dozvola ili mu je izrečena mjera zabrane
upravljanja motornim vozilom određene kategorije upravlja vozilom u
prometu na cesti za to vrijeme.\
(3) Za prekršaj iz ovoga članka kaznit će se novčanom kaznom u iznosu od
190,00 do 660,00 eura i odgovorna osoba u pravnoj osobi.\
(4) Novčanom kaznom u iznosu od 1320,00 do 2650,00 eura ili kaznom
zatvora do 60 dana kaznit će se za prekršaj vozač koji upravlja vozilom
za vrijeme dok su mu izrečene mjere iz stavka 1. ovoga članka.

\(5\) Vozaču koji je proglašen krivim za prekršaj iz stavka 4. ovoga
članka izreći će se zaštitna mjera zabrane upravljanja motornim vozilom
u trajanju od:

1\) najmanje šest mjeseci, ako je prekršaj počinjen drugi put,

2\) najmanje 12 mjeseci, ako je prekršaj počinjen treći odnosno svaki
sljedeći put.

\(6\) Vozaču motornog vozila se u evidenciju upisuje šest negativnih
prekršajnih bodova ako je pravomoćnom odlukom o prekršaju proglašen
krivim za prekršaj iz stavka 4. ovoga članka.

Članak 290. (NN [108/17](https://www.zakon.hr/cms.htm?id=25267),
[114/22](https://www.zakon.hr/cms.htm?id=53896))

\(1\) Ako policijski službenik ili inspektor cestovnog prometa u okviru
svojih ovlasti zatekne vozilo na cesti koje zbog tehničke neispravnosti
uređaja i opreme predstavlja opasnost, ugrožava ili ometa druge
sudionike u prometu ili je nedostatak uređaja i opreme kategoriziran kao
veći ili kao opasan, ako na vozilu ima ugrađene uređaje za davanje
svjetlosnih i zvučnih znakova iz članka 153. ovoga Zakona ili na kojem
je obavljena nadogradnja, pregradnja ili zamjena serijskog dijela, a
vozilo nije podvrgnuto ispitivanju iz članka 276. ovoga Zakona ili na
kojem je teret nepravilno smješten, odnosno nedovoljno osiguran, a
nedostatak osiguranja i prijevoza tereta je kategoriziran kao veći ili
opasan, ili kojim se bez posebne dozvole ili suprotno dopuštenju iz
dozvole prevozi teret čije dimenzije, odnosno masa premašuju najveće
dopuštene dimenzije, odnosno masu ili osovinsko opterećenje, naredit će
vozaču da odmah prekine kretanje vozilom i otkloni neispravnost ili
nedostatak ili da vozilo odveze do određenog mjesta gdje može otkloniti
neispravnost ili nedostatak, odnosno pribavi dozvolu za izvanredni
prijevoz.\
(2) Ako policijski službenik zatekne vozilo koje se kreće cestom na
kojoj je kretanje te vrste vozila zabranjeno ili se kreće bez zimske
opreme na dijelu ceste i u vrijeme kada je zimska oprema obvezna,
naredit će vozaču da odmah prekine kretanje vozilom ili da vozilom
nastavi kretanje na cesti na kojoj je kretanje te vrste vozila
dopušteno, odnosno da upotrijebi zimsku opremu.\
(3) Policijski službenik može narediti vozaču da vozilo podvrgne
tehničkom pregledu vozila na cesti ili odveze na tehnički pregled radi
utvrđivanja neispravnosti ili narediti u suradnji sa stručno
osposobljenim nadzornikom pravne osobe koja upravlja i gospodari javnim
cestama, da se izvrši kontrola ukupne mase, osovinskog opterećenja i
dimenzija vozila. Ako se na tim pregledima utvrdi da vozilo nije
tehnički ispravno ili prekoračuje dopuštenu masu ili osovinsko
opterećenje ili ukupnu nosivost ili dimenzije vozila, troškove pregleda
i kontrole snosi vozač.\
(4) Policijski službenik isključit će iz prometa i vozilo koje nije
registrirano ili koje nema propisane registarske pločice ili koje nije u
propisanom roku podvrgnuto redovitom ili izvanrednom tehničkom pregledu
ili za koje nije produženo važenje prometne dozvole.\
(5) Ako vozač ne postupi po naredbi iz stavka 1., 2. i 3. ovoga članka,
policijski službenik ili inspektor cestovnog prometa isključit će vozilo
iz prometa. Isključenje vozila iz prometa traje sve dok se ne otklone
razlozi zbog kojih je vozilo isključeno. Uz zapisnik o obavljenom
tehničkom pregledu vozila ili zapisnik o obavljenom tehničkom pregledu
vozila na cesti isključeno vozilo moguće je odvesti do mjesta gdje se
može otkloniti neispravnost ili nedostatak. Pravo ponovnog sudjelovanja
vozila u prometu, nakon isključenja vozila, dokazuje se zapisnikom o
obavljenom tehničkom pregledu vozila, kojim je utvrđena ispravnost
vozila.\
(6) Vozač je dužan isključeno vozilo odmah ukloniti s ceste na mjesto na
kojem neće ugrožavati sigurnost prometa ili ometati normalan tok prometa
(parkiralište, ugibalište i sl.), a najkasnije u roku od 12 sati vozač
je dužan ukloniti isključeno vozilo sa ugibališta i sličnih mjesta.\
(7) Novčanom kaznom u iznosu od 1320,00 do 30.000,00 eura kaznit će se
za prekršaj pravna ili fizička osoba obrtnik ako naredi ili dopusti da u
prometu na cestama sudjeluje vozilo koje je isključeno iz prometa.\
(8) Novčanom kaznom u iznosu od 190,00 do 660,00 eura kaznit će se i
odgovorna osoba u pravnoj osobi ako naredi ili dopusti da u prometu na
cestama sudjeluje vozilo koje je isključeno iz prometa.

\(9\) Novčanom kaznom u iznosu od 260,00 eura kaznit će se za prekršaj
vozač ako upravlja vozilom u prometu na cestama koje je isključeno iz
prometa a da u vozilu ne posjeduje zapisnik o obavljenom tehničkom
pregledu vozila ili zapisnik o obavljenom tehničkom pregledu vozila na
cesti kojem mu je dana mogućnost odvoženja vozila do određenog mjesta
gdje se može otkloniti neispravnost ili nedostatak, odnosno zapisnik o
tehničkom pregledu, kojim je utvrđena ispravnost vozila.

Članak 290.a (NN [145/24](https://www.zakon.hr/cms.htm?id=540178))

\(1\) Ministarstvo nadležno za unutarnje poslove privremeno će rješenjem
zabraniti prometovanje određenom tipu potpuno automatiziranih vozila ako
je njihovim prometovanjem, bez intervencije operatora u vozilu, odnosno
operatora intervencije na daljinu, došlo do incidenta koji bitno
ugrožava stanje sigurnosti, dok se utvrđeni nedostaci ne otklone.

\(2\) Protiv rješenja iz stavka 1. ovoga članka nije dopuštena žalba,
ali se može pokrenuti upravni spor.

Članak 291. (NN [108/17](https://www.zakon.hr/cms.htm?id=25267))

\(1\) Policijski službenik koji je isključio vozilo iz prometa vozaču će
privremeno oduzeti registarske pločice ako:

-- sudjeluje u prometu, a razlozi isključenja vozila nisu otklonjeni na
mjestu isključenja ili na mjestu gdje je vozilo odvezeno radi
otklanjanja razloga isključenja,

-- je neispravnost ili nedostatak uređaja i opreme vozila kategoriziran
kao opasan,

-- je neispravnost ili nedostatak osiguranja i prijevoza tereta
kategoriziran kao opasan,

-- nema posebnu dozvolu za prijevoz ili prijevoz obavlja suprotno
dopuštenju iz dozvole,

-- je isteklo važenje prometne dozvole za više od 15 dana.\
(2) Policijska uprava, odnosno policijska postaja čiji je policijski
službenik privremeno oduzeo registarske pločice dužne su ih vozaču
vratiti kada prestanu razlozi zbog kojih su oduzete.\
(3) Ako vozač u roku od 15 dana od prestanka razloga ne preuzme
registarske pločice ili ne otkloni razloge zbog kojih je vozilo
isključeno iz prometa, registarske pločice će se dostaviti policijskoj
upravi odnosno policijskoj postaji prema prebivalištu, boravištu,
privremenom ili stalnom boravku ili sjedištu vlasnika vozila.\
(4) Policijski službenik koji je privremeno oduzeo registarske pločice,
tahografski zapis i drugo prema odredbama ovoga Zakona, dužan je vozaču
o tome izdati potvrdu koja sadrži naziv i sjedište tijela čiji je
službenik oduzeo registarske pločice, tahografski zapis i drugo, vrstu i
registarski broj vozila, naziv tijela koje je izdalo prometnu dozvolu,
ime i prezime vlasnika vozila i njegovu adresu, ime i prezime vozača i
njegovu adresu, razlog oduzimanja, datum, vrijeme, cestu i mjesto
oduzimanja, način i vrijeme vraćanja te pečat tijela i potpis
policijskog službenika.

Članak 292.

\(1\) Novčane kazne naplaćene prema odredbama ovoga Zakonu prihod su
državnog proračuna Republike Hrvatske, a koriste se prema odluci Vlade
Republike Hrvatske za financiranje preventivnih aktivnosti u cestovnom
prometu.\
(2) Iznimno od odredbe stavka 1. ovoga članka, novčane kazne koje
naplate jedinice lokalne samouprave, kada obavljaju poslove iz ovoga
Zakona, prihod su proračuna tih jedinica.

#### 3. POSEBNE ODREDBE O PREKRŠAJIMA

Članak 293. (NN [92/14](http://www.zakon.hr/cms.htm?id=1009),
[114/22](https://www.zakon.hr/cms.htm?id=53896))

\(1\) Za prekršaje iz ovoga Zakona kojima je izazvana prometna nesreća
samo s materijalnom štetom, kaznit će se počinitelj prekršaja novčanom
kaznom propisanom za taj prekršaj uvećanom za iznos od 130,00 eura.\
(2) Ukoliko je prekršajem izazvana prometna nesreća u kojoj ima
ozlijeđenih osoba, kaznit će se počinitelj prekršaja novčanom kaznom
propisanom za taj prekršaj uvećanom za iznos od 260,00 eura.

Članak 294. (NN [114/22](https://www.zakon.hr/cms.htm?id=53896))

\(1\) Novčanu kaznu na mjestu počinjenja prekršaja naplaćuju policijski
službenici i službenici tijela jedinica lokalne samouprave kada su za to
ovlašteni.\
(2) Počinitelju prekršaja koji ne plati novčanu kaznu na mjestu
počinjenja prekršaja izdat će se prekršajni nalog s uputom da novčanu
kaznu može platiti u roku od osam dana od dana uručenja prekršajnog
naloga.\
(3) Radi osiguranja izvršenja kazne ili zaštitne mjere, odnosno
osiguranja nazočnosti u prekršajnom postupku, policijski službenik može
osobi koja nema prebivalište ili stalni boravak u Republici Hrvatskoj
narediti mjeru opreza privremenog oduzimanja putne ili druge isprave za
prelazak državne granice, do prestanka razloga, a najduže osam dana.\
(4) Mjera opreza privremenog oduzimanja vozačke dozvole izriče se do
prestanka razloga zbog kojih je izrečena, a najduže do 8 dana, na način
i u slučajevima propisanim odredbama ovog Zakona.\
(5) Policijska uprava ili postaja koja tijekom obavljanja poslova
nadzora utvrdi da je počinjen prekršaj za koji je propisana samo novčana
kazna u utvrđenom iznosu do 130,00 eura, u slučajevima kada prekršajem
nije izazvano ometanje ili ugrožavanje drugih sudionika u prometu,
odnosno ako je prekršaj osobito lake naravi a počinitelj nije prije
činio slične prekršaje može umjesto novčane kazne sudioniku u prometu
izreći mjeru usmenog ili pisanog upozorenja.\
(6) O izrečenim mjerama pisanog upozorenja ministarstvo nadležno za
unutarnje poslove vodi evidenciju.\
(7) Postupak, način izricanja i evidentiranja mjera pisanog upozorenja
propisuje ministar nadležan za unutarnje poslove.

Članak 295. (NN [108/17](https://www.zakon.hr/cms.htm?id=25267))

Stručni voditelj, predavač, instruktor vožnje i ovlašteni ispitivač
kojima je izrečena zaštitna mjera zabrane upravljanja motornim vozilom
ili koji su izgubili pravo upravljanja motornim vozilom zbog nekih
drugih razloga ne smiju, u to vrijeme, obavljati poslove osposobljavanja
kandidata za vozače i provoditi vozačke ispite iz nastavnog predmeta
Upravljanje vozilom.

Članak 296. (NN [80/13](http://www.zakon.hr/cms.htm?id=432),
[92/14](http://www.zakon.hr/cms.htm?id=1009),
[108/17](https://www.zakon.hr/cms.htm?id=25267),
[70/19](https://www.zakon.hr/cms.htm?id=39889))

\(1\) O izrečenim zaštitnim mjerama, negativnim prekršajnim bodovima,
mjerama upozorenja, prometnim nesrećama i njihovim posljedicama te o
vozačima vozila i vozilima ministarstvo nadležno za unutarnje poslove
vodi evidenciju.

\(2\) Podaci o prekršajima i njihovim počiniteljima vode se na
Informacijskom sustavu ministarstva nadležnog za unutarnje poslove i
čuvaju se deset godina.

\(3\) Podaci o prometnim nesrećama i drugim događajima u prometu na
cestama vode se na Informacijskom sustavu ministarstva nadležnog za
unutarnje poslove i čuvaju se 15 godina.

\(4\) O podacima o prometnim nesrećama i drugim događajima u prometu na
cestama, na zahtjev stranke, izdaje se potvrda.

\(5\) Ministarstvo nadležno za unutarnje poslove omogućit će na svojim
mrežnim stranicama provjeru statusa vozačke dozvole, postojanje izrečene
zaštitne mjere zabrane upravljanja motornim vozilom, postojanje izrečene
sigurnosne mjere zabrane upravljanja motornim vozilom i stanje
negativnih prekršajnih bodova, elektroničkim putem temeljem serijskog
broja vozačke dozvole.

\(6\) Podacima iz evidencija iz stavka 1. do 3. ovoga članka mogu se
koristiti pravosudna tijela, upravna tijela koja vode prekršajni
postupak te ministarstvo nadležno za unutarnje poslove, a podacima o
vozilima mogu se koristiti stručna organizacija iz članka 273. ovoga
Zakona i stanice za tehnički pregled vozila ovlaštene za poslove
registracije vozila.

\(7\) Statističkim evidencijama o prometnim nesrećama te o vozačima i
vozilima mogu se osim tijela iz stavka 6. ovoga članka koristiti i
zdravstvene i druge institucije, organizacije i tijela koja se bave
pitanjima sigurnosti prometa te pravne i fizičke osobe koje obavljaju
javni prijevoz i prijevoz za vlastite potrebe te provode javne ovlasti
na temelju ovoga Zakona.

\(8\) Ministarstvo nadležno za unutarnje poslove dostavlja podatke o
vozilima i vlasnicima vozila odnosno korisnicima vozila na temelju
ugovora o leasingu nacionalnim kontakt-točkama drugih država članica
Europske unije u svrhu istraživanja prometnih prekršaja vezanih uz
sigurnost prometa na cestama.

\(9\) Ministar nadležan za unutarnje poslove propisuje pravilnikom vrstu
i način dostave podatka iz stavka 8. ovoga članka.

Članak 297. (NN [80/13](http://www.zakon.hr/cms.htm?id=432),
[92/14](http://www.zakon.hr/cms.htm?id=1009),
[70/19](https://www.zakon.hr/cms.htm?id=39889),
[85/22](https://www.zakon.hr/cms.htm?id=53029))

\(1\) Zaštitna mjera zabrane upravljanja motornim vozilom počinje teći
od izvršnosti odluke o prekršaju.

\(2\) Zaštitna mjera iz stavka 1. ovoga članka upisuje se u evidenciju.\
(3) Ovlašćuje se ministar nadležan za unutarnje poslove da donese
propise o načinu evidentiranja, praćenja i objave podataka o izrečenim
kaznama, mjerama sigurnosti, zaštitnim mjerama, negativnim prekršajnim
bodovima, mjerama pisanog upozorenja, prometnim nesrećama i drugim
događajima u prometu na cestama i njihovim posljedicama.

Članak 298. (NN [85/22](https://www.zakon.hr/cms.htm?id=53029))

Osobi koja počini prometni prekršaj koristeći vozačku dozvolu izdanu u
državi članici Europskog gospodarskog prostora ili inozemnu vozačku
dozvolu umjesto zaštitne mjere zabrane upravljanja motornim vozilom može
se primijeniti zaštitna mjera zabrane korištenja vozačke dozvole na
području Republike Hrvatske u trajanju od mjesec dana do dvije godine.

Članak 299. (NN [108/17](https://www.zakon.hr/cms.htm?id=25267),
[85/22](https://www.zakon.hr/cms.htm?id=53029))

Instruktor vožnje tijekom osposobljavanja kandidata za vozača, kao i
instruktor vožnje, odnosno ovlašteni ispitivač kojem su za vrijeme
provođenja vozačkog ispita iz nastavnog predmeta Upravljanje vozilom
dostupne udvojene komande kaznit će se za prekršaj koji počini kandidat
za vozača, osim ako nije bio u mogućnosti spriječiti prekršaj.

### XII. PRIJELAZNE I ZAVRŠNE ODREDBE

Članak 300.

\(1\) Propise o sadržaju, obliku i boji obrazaca propisanih ovim
Zakonom, donose ovlašteni ministri.\
(2) Cijene obrazaca, registara, upisnika, registarskih i drugih pločica
i drugih obrazaca iz ovoga Zakona po odredbama za čije je provođenje i
nadzor nadležno ministarstvo za unutarnje poslove propisuje ministar
nadležan za unutarnje poslove.

Članak 301. (NN [114/22](https://www.zakon.hr/cms.htm?id=53896))

\(1\) Obrasce u svezi s vozačkim dozvolama i registracijom vozila,
registre, registarske i druge pločice izrađuje ministarstvo nadležno za
unutarnje poslove, odnosno organizacija koju ono za to ovlasti ili
pravna osoba u vlasništvu Republike Hrvatske koju na prijedlog ministra
nadležnog za unutarnje poslove za to ovlasti Vlada Republike Hrvatske.\
(2) Obrasce i registre u svezi s tehničkim pregledima vozila propisuje
ministar nadležan za unutarnje poslove, a izrađuje stručna organizacija
iz članka 273. ovoga Zakona.\
(3) Postupak i način izrade, tehničke i kadrovske uvjete za izradu i
način korištenja te dostavu podataka iz stavka 1. ovoga članka propisuje
ministar nadležan za unutarnje poslove.\
(4) Pravna osoba iz stavka 1. ovoga članka dužna je povjerene poslove
obavljati u skladu s ovim Zakonom i po postupku kojeg propisuje ministar
nadležan za unutarnje poslove.\
(5) Upravni i inspekcijski nadzor nad radom pravne osobe iz stavka 1.
ovoga članka obavlja ministarstvo nadležno za unutarnje poslove.\
(6) Novčanom kaznom u iznosu od 660,00 do 1990,00 eura kaznit će se za
prekršaj pravna osoba iz stavka 1. ovoga članka ako postupi suprotno
odredbama ovoga članka.\
(7) Novčanom kaznom u iznosu od 190,00 do 660,00 eura kaznit će se za
prekršaj i odgovorna osoba u pravnoj osobi iz stavka 1. ovoga članka ako
postupi suprotno odredbama ovoga članka.\
(8) Ukoliko pravna osoba iz stavka 1. ovoga članka dva ili više puta
ponovi prekršaj iz ovoga članka, na prijedlog ministarstva nadležnog za
unutarnje poslove, Vlada Republike Hrvatske oduzet će joj ovlaštenje za
obavljanje povjerenih poslova.

Članak 302.

Do donošenja provedbenih propisa iz ovoga Zakona, ostaju na snazi važeći
provedbeni propisi ukoliko nisu u suprotnosti s odredbama ovoga Zakona.

Članak 303.

Ministri i ravnatelji državnih upravnih organizacija ovlašteni ovim
Zakonom dužni su provedbene propise donijeti u roku od šest mjeseci od
dana stupanja na snagu ovoga Zakona.

Članak 304.

\(1\) Stručne organizacije iz članka 206. i 273. ovoga Zakona dužne su
uskladiti i organizirati svoju djelatnost i donijeti akte propisane ovim
Zakonom u roku od devet mjeseci od dana stupanja na snagu ovoga Zakona.\
(2) Stručne organizacije iz članka 206. i 273. ovoga Zakona koje ne
usklade svoj rad i organizaciju i ne donesu akte propisane ovim Zakonom
u roku iz stavka 1. ovoga članka, prestaju s radom istekom tog roka.

Članak 305.

\(1\) Stanice za tehničke preglede vozila i autoškole dužne su uskladiti
organizaciju i djelatnost s odredbama ovoga Zakona, u roku od tri
mjeseca od stupanja na snagu odgovarajućih provedbenih propisa iz članka
206. stavka 5., članka 273. stavka 5., odnosno članka 304. ovoga
Zakona.\
(2) Stanice za tehničke preglede vozila i autoškole koje ne usklade svoj
rad i organizaciju u roku iz stavka 1. ovoga članka, prestaju s radom
istekom tog roka.\
(3) Autoškole koje obavljaju osposobljavanje kandidata za vozače iz
nastavnog predmeta Pružanje prve pomoći osobama ozlijeđenim u prometnoj
nesreći, danom stupanja na snagu ovoga Zakona prestaju obavljati te
poslove.

Članak 306.

\(1\) Osobe koje su stupanjem na snagu ovoga Zakona zatečene na
obavljanju poslova ovlaštenog ispitivača iz nastavnog predmeta Prometni
propisi i sigurnosna pravila i Upravljanje vozilom, a ne ispunjavaju
uvjete iz članka 208. stavka 4. ovoga Zakona te osobe koje su zatečene
na obavljanju poslova ovlaštenog nadzornika, a ne ispunjavaju uvjete iz
članka 206. stavka 6. ovoga Zakona, mogu i dalje obavljati te poslove, a
najduže pet godina od dana stupanja na snagu ovoga Zakona. Iznimno,
ovlašteni ispitivači zatečeni u obavljanju tih poslova, koji imaju
visoku stručnu spremu koja nije propisana člankom 208. stavkom 3. ovoga
Zakona, mogu i dalje obavljati te poslove.\
(2) Osobe koje su stupanjem na snagu ovoga Zakona zatečene na obavljanju
poslova stručnog voditelja i predavača, a ne ispunjavaju uvjete iz
članka 203. stavka 1. i 2. ovoga Zakona, mogu i dalje obavljati te
poslove.

Članak 307.

\(1\) Osobe koje do stupanja na snagu ovoga Zakona imaju dopuštenje
(licenciju) za obavljanje poslova nadzornika tehničke ispravnosti vozila
i dozvolu instruktora vožnje za obavljanje tih poslova, izdanu od
ministarstva nadležnog za unutarnje poslove, mogu i dalje obavljati te
poslove iako ne ispunjavaju uvjete iz članka 203. stavka 4. i članka
260. ovoga Zakona.\
(2) Osobe koje su do stupanja na snagu ovoga Zakona obavljale
ispitivanje vozila i obradu dokumentacije te pregled za potrebe
ispitivanja vozila iz članka 278. ovoga Zakona, a koje ne ispunjavaju
uvjete iz navedenog članka, mogu nastaviti obavljati te poslove te će im
ministarstvo nadležno za poslove prometa izdati dopuštenje (licenciju).

Članak 308.

Pravomoćno izrečeni negativni bodovi po Zakonu o sigurnosti prometa na
cestama (»Narodne novine«, br. 105/04.) smatraju se negativnim
prekršajnim bodovima i uzet će se u obzir za primjenu pravne posljedice
osude.

Članak 309.

Stupanjem na snagu ovoga Zakona prestaje važiti Zakon o sigurnosti
prometa na cestama (»Narodne novine«, br. 105/04.) osim odredbi o
zaštitnim mjerama zabrane upravljanja motornim vozilom i negativnim
bodovima propisanim za prekršaje iz toga Zakona počinjene do 31.
prosinca 2007.

Članak 310.

Ovaj Zakon stupa na snagu osmoga dana od dana objave u »Narodnim
novinama«, osim odredbi članka 205. stavka 1., 3., 4., 5. i 6. ovoga
Zakona, koje će stupiti na snagu danom pristupanja Republike Hrvatske u
Europsku uniju.

#### Prijelazne i završne odredbe iz NN 80/13 od 28.06.2013.

Članak 33.

Prometne dozvole i knjižice vozila važeće na dan stupanja na snagu ovoga
Zakona i prometne dozvole i knjižice vozila izdane do stupanja na snagu
Pravilnika iz članka 242. stavka 4. Zakona o sigurnosti prometa na
cestama (»Narodne novine«, br. 67/08., 48/10. i 74/11.) mogu se
koristiti do prve promjene vlasnika vozila ili do popunjavanja rubrike
»Dozvola vrijedi do:« u prometnoj dozvoli.

Članak 34.

Vozačke dozvole važeće na dan stupanja na snagu ovoga Zakona mogu se
koristiti do isteka roka na koji su izdane, a najduže do 19. siječnja
2033.

Članak 35.

Ministar nadležan za unutarnje poslove u suglasnosti s ministrom
nadležnim za poslove prometa uskladit će Pravilnik o registraciji i
označavanju vozila (»Narodne novine«, br. 151/08., 89/10. i 104/10.) s
odredbama ovoga Zakona u roku od šest mjeseci od dana stupanja na snagu
ovoga Zakona.

Ministar nadležan za unutarnje poslove donijet će pravilnik iz članka
10. stavka 8. i članka 30. stavka 2. ovoga Zakona u roku od šest mjeseci
od dana stupanja na snagu ovoga Zakona.

Ministar nadležan za poslove obrane donijet će pravilnik iz članka 10.
stavka 9. ovoga Zakona u roku od šest mjeseci od dana stupanja na snagu
ovoga Zakona.

Članak 36.

Ovaj Zakon objavit će se u »Narodnim novinama«, a stupa na snagu danom
pristupanja Republike Hrvatske Europskoj uniji.

#### Prijelazne i završne odredbe iz NN 92/14 od 28.07.2014.

Članak 29.

Ministar nadležan za unutarnje poslove, u suglasnosti s ministrom
nadležnim za poslove prometa, uskladit će Pravilnik o registraciji i
označavanju vozila (»Narodne novine«, br. 151/08., 89/10., 104/10. i
83/13.) s odredbama ovoga Zakona u roku od šest mjeseci od dana stupanja
na snagu ovoga Zakona.

Članak 30.

Postupci povodom zahtjeva za izdavanje vozačkih dozvola i zahtjeva za
registraciju i označavanje motornih i priključnih vozila započeti prije
stupanja na snagu ovoga Zakona dovršit će se prema odredbama Zakona o
sigurnosti prometa na cestama (»Narodne novine«, br. 67/08., 48/10. --
Odluka Ustavnog suda Republike Hrvatske, 74/11., 80/13. i 158/13. --
Odluka Ustavnog suda Republike Hrvatske).

Članak 31.

Ovaj Zakon stupa na snagu osmoga dana od dana objave u »Narodnim
novinama«.

#### Prijelazne i završne odredbe iz NN 108/17 od 08.11.2017.

Članak 46.

\(1\) Stupanjem na snagu ovoga Zakona negativni prekršajni bodovi
prikupljeni na temelju odredbi Zakona o sigurnosti prometa na cestama
(»Narodne novine«, br. 67/08., 48/10. -- Odluka Ustavnog suda Republike
Hrvatske, 74/11., 80/13., 158/13. -- Odluka i Rješenje Ustavnog suda
Republike Hrvatske, 92/14. i 64/15.) brišu se iz evidencije vozača.

\(2\) Postupci koji su započeti na temelju odredbi članka 286. Zakona o
sigurnosti prometa na cestama (»Narodne novine«, br. 67/08., 48/10. --
Odluka Ustavnog suda Republike Hrvatske, 74/11., 80/13., 158/13. --
Odluka i Rješenje Ustavnog suda Republike Hrvatske, 92/14. i 64/15.)
dovršit će se sukladno odredbama tog Zakona.

Članak 47.

\(1\) Ministar nadležan za unutarnje poslove donijet će pravilnike iz
članaka 14., 19. i 20. ovoga Zakona u roku od 30 dana od dana stupanja
na snagu tih članaka.

\(2\) Ministar nadležan za unutarnje poslove, uz prethodnu suglasnost
ministra nadležnog za poslove prometa, donijet će pravilnike iz članka
32. ovoga Zakona u roku od 30 dana od dana stupanja na snagu ovoga
Zakona.

\(3\) Ministar nadležan za poslove prometa donijet će pravilnike iz
članka 13. ovoga Zakona u roku od 30 dana od dana stupanja na snagu
ovoga Zakona.

Članak 48.

Stručne organizacije iz članka 206. i 273. Zakona o sigurnosti prometa
na cestama (»Narodne novine«, br. 67/08., 48/10. -- Odluka Ustavnog suda
Republike Hrvatske, 74/11., 80/13., 158/13. -- Odluka i Rješenje
Ustavnog suda Republike Hrvatske, 92/14. i 64/15.) dužne su uskladiti i
organizirati svoju djelatnost i donijeti opće akte u roku od šest
mjeseci od dana stupanja na snagu ovoga Zakona.

Članak 49.

Stupanjem na snagu članka 14. ovoga Zakona prestaje važiti Pravilnik o
mreži i kriterijima o dovoljnom broju autoškola (»Narodne novine«, br.
117/12.), a stupanjem na snagu članka 15. ovoga Zakona prestaje važiti
Pravilnik o jedinstvenim minimalnim izračunskim elementima vrijednosti
nastavnog sata u autoškoli (»Narodne novine«, br. 141/11.).

Članak 50.

Ovaj Zakon stupa na snagu osmoga dana od dana objave u »Narodnim
novinama«, osim članaka 14., 15., 26., 27., 28., 29., 30., 33., 37.,
38., 39., 40., 44. i 46. koji stupaju na snagu 1. siječnja 2018. te
članaka 11., 25., 32., 41. i 42. koji stupaju na snagu 20. svibnja 2018.

#### Prijelazne i završne odredbe iz NN 70/19 od 24.07.2019.

Članak 53.

Ministar nadležan za unutarnje poslove uskladit će Pravilnik o načinu
obavljanja i organiziranja vozačkih ispita te načinu izdavanja i
oduzimanja dopuštenja ovlaštenom ispitivaču (»Narodne novine«, br.
141/11. i 151/13.) i Pravilnik o načinu evidentiranja i praćenja
prekršaja u cestovnom prometu (»Narodne novine«, br. 156/08.) s
odredbama ovoga Zakona u roku od šest mjeseci od dana stupanja na snagu
ovoga Zakona.

Članak 54.

Stručna organizacija iz članka 206. Zakona o sigurnosti prometa na
cestama (»Narodne novine«, br. 67/08., 48/10. -- Odluka Ustavnog suda
Republike Hrvatske, 74/11., 80/13., 158/13. -- Odluka Ustavnog suda
Republike Hrvatske, 92/14., 64/15. i 108/17.) dužna je uskladiti i
organizirati svoju djelatnost i donijeti opće akte u roku od devet
mjeseci od dana stupanja na snagu ovoga Zakona.

Članak 55.

Ovaj Zakon stupa na snagu osmoga dana od dana objave u »Narodnim
novinama«, osim članka 4. ovoga Zakona koji stupa na snagu 1. siječnja
2020. te odredbi članka 216. stavka 1. točke 2. koji je izmijenjen
člankom 37. stavkom 1. ovoga Zakona i članka 217. koji je izmijenjen
člankom 38. ovoga Zakona, koji stupaju na snagu 23. svibnja 2020.

#### Prijelazne i završne odredbe iz NN 42/20 od 07.04.2020.

Članak 2.

Ovaj Zakon stupa na snagu prvoga dana od dana objave u »Narodnim
novinama«.

#### Prijelazne i završne odredbe iz NN 85/22 od 22.07.2022.

Članak 54.

\(1\) Ministar nadležan za unutarnje poslove, uz prethodnu suglasnost
ministra nadležnog za poslove prometa, uskladit će Pravilnik o
registraciji i označavanju vozila (»Narodne novine«, br. 130/17.) s
odredbama ovoga Zakona u roku od šest mjeseci od dana stupanja na snagu
ovoga Zakona.

\(2\) Ministar nadležan za poslove prometa, uz prethodnu suglasnost
ministra nadležnog za unutarnje poslove, uskladit će Pravilnik o
tehničkim uvjetima vozila u prometu na cestama (»Narodne novine«, br.
85/16., 24/17., 70/19. i 60/20.) s odredbama ovoga Zakona u roku od šest
mjeseci od dana stupanja na snagu ovoga Zakona.

\(3\) Ministar nadležan za poslove prometa, uz prethodnu suglasnost
ministra nadležnog za unutarnje poslove, uskladit će Pravilnik o
prometnim znakovima, signalizaciji i opremi na cestama (»Narodne
novine«, br. 92/19.) s odredbama ovoga Zakona u roku od šest mjeseci od
dana stupanja na snagu ovoga Zakona.

\(4\) Ministar nadležan za unutarnje poslove uskladit će Pravilnik o
načinu obavljanja i organiziranja vozačkih ispita te načinu izdavanja i
oduzimanja dopuštenja ovlaštenom ispitivaču (»Narodne novine«, br.
141/11., 151/13., 102/20. i 127/20.) i Pravilnik o načinu evidentiranja
i praćenja prekršaja u cestovnom prometu (»Narodne novine«, br. 156/08.)
s odredbama ovoga Zakona u roku od šest mjeseci od dana stupanja na
snagu ovoga Zakona.

\(5\) Ministar nadležan za zdravstvo, uz prethodnu suglasnost ministra
nadležnog za unutarnje poslove, uskladit će Pravilnik o zdravstvenim
pregledima vozača i kandidata za vozače (»Narodne novine«, br. 137/15.,
132/17. i 10/20.) s odredbama ovoga Zakona u roku od 12 mjeseci od dana
stupanja na snagu ovoga Zakona.

\(6\) Ministar nadležan za poljoprivredu, uz prethodnu suglasnost
ministra nadležnog za poslove prometa i ministra nadležnog za unutarnje
poslove, uskladit će Pravilnik o uvjetima kojima moraju udovoljavati
pčelarska vozila (»Narodne novine«, br. 93/13. i 78/21.) s odredbama
ovoga Zakona u roku od šest mjeseci od dana stupanja na snagu ovoga
Zakona.

Članak 55.

Stručne organizacije iz članaka 206. i 273. Zakona o sigurnosti prometa
na cestama (»Narodne novine«, br. 67/08., 48/10. -- Odluka Ustavnog suda
Republike Hrvatske, 74/11., 80/13., 158/13. -- Odluka i Rješenje
Ustavnog suda Republike Hrvatske, 92/14., 64/15., 108/17., 70/19. i
42/20.) dužne su uskladiti i organizirati svoju djelatnost i opće akte s
odredbama ovoga Zakona u roku od devet mjeseci od dana stupanja na snagu
ovoga Zakona.

Članak 56.

Ovaj Zakon stupa na snagu osmoga dana od dana objave u »Narodnim
novinama«, osim odredbi članka 233. stavaka 5. i 6. koji je izmijenjen
člankom 37. ovoga Zakona, koji stupaju na snagu na dan stupanja na snagu
pravilnika iz članka 54. stavka 5. ovoga Zakona.

#### Prijelazne i završne odredbe iz NN 114/22 od 03.10.2022.

Članak 213.

Ovaj Zakon objavit će se u »Narodnim novinama«, a stupa na snagu na dan
uvođenja eura kao službene valute u Republici Hrvatskoj.

#### Prijelazne i završne odredbe iz Zakona o povlasticama u prometu NN 133/23 

Prijelazne odredbe

Članak 23.

\(1\) Potvrde / smart kartice koje je do stupanja na snagu ovoga Zakona
izdalo društvo Hrvatske autoceste d. o. o. prema odredbama Zakona o
cestama (»Narodne novine«, br. 84/11., 22/13., 54/13., 148/13., 92/14.,
110/19., 144/21., 114/22. -- Rješenje Ustavnog suda Republike Hrvatske,
114/22. i 4/23. -- Odluka Ustavnog suda Republike Hrvatske) važe do
izdavanja Nacionalnih iskaznica za osobe s invaliditetom, a najduže šest
mjeseci od dana stupanja na snagu ovoga Zakona.

\(2\) Parkirališne karte koje su do stupanja na snagu ovoga Zakona
izdane na temelju Zakona o sigurnosti prometa na cestama (»Narodne
novine«, br. 67/08., 48/10. -- Odluka Ustavnog suda Republike Hrvatske,
74/11., 80/13., 158/13. -- Odluka i Rješenje Ustavnog suda Republike
Hrvatske, 92/14., 64/15., 108/17., 70/19., 42/20., 85/22. i 114/22.)
važe šest mjeseci od dana stupanja na snagu ovoga Zakona.

\(3\) Iskaznice za pomorski prijevoz osoba s invaliditetom i djece s
teškoćama u razvoju (Iskaznica za OSI) koje je do stupanja na snagu
ovoga Zakona izdala Agencija za obalni linijski pomorski promet prema
odredbama Zakona o prijevozu u linijskom i povremenom obalnom pomorskom
prometu (»Narodne novine«, br. 19/22.) važe do izdavanja Nacionalnih
iskaznica za osobe s invaliditetom, a najduže šest mjeseci od dana
stupanja na snagu ovoga Zakona.

\(4\) Do uvođenja novog sustava beskontaktne elektroničke naplate
cestarine osobe s invaliditetom kada upravljaju osobnim vozilom ili se u
osobnom vozilu nalaze kao putnik, povlasticu iz članka 7. stavka 2.
koristit će na temelju Nacionalne iskaznice za osobe s invaliditetom
koju moraju dati na uvid blagajniku / operateru naplate cestarine radi
utvrđivanja identiteta i evidentiranja korištenja autoceste.

Započeti postupci

Članak 24.

Postupci koji su propisani ovim Zakonom, a započeti su prije stupanja
ovoga Zakona na snagu, dovršit će se primjenom Zakona o cestama
(»Narodne novine«, br. 84/11., 22/13., 54/13., 148/13., 92/14., 110/19.,
144/21., 114/22. -- Rješenje Ustavnog suda Republike Hrvatske, 114/22. i
4/23. -- Odluka Ustavnog suda Republike Hrvatske), Zakona o sigurnosti
prometa na cestama (»Narodne novine«, br. 67/08., 48/10. -- Odluka
Ustavnog suda Republike Hrvatske, 74/11., 80/13., 158/13. -- Odluka i
Rješenje Ustavnog suda Republike Hrvatske, 92/14., 64/15., 108/17.,
70/19., 42/20., 85/22. i 114/22.) i Zakona o prijevozu u linijskom i
povremenom obalnom pomorskom prometu (»Narodne novine«, br. 19/22.).

Prilagodba informacijske infrastrukture

Članak 25.

Obveznici dostave i unosa podataka dužni su informacijsku infrastrukturu
iz članka 17. stavka 4. ovoga Zakona prilagoditi u roku od šest mjeseci
od dana stupanja na snagu ovoga Zakona.

Donošenje provedbenih propisa

Članak 26.

\(1\) Ministar nadležan za promet pravilnike iz članka 11. stavka 6. i
članka 17. stavka 6. ovoga Zakona donijet će u roku od šest mjeseci od
dana stupanja na snagu ovoga Zakona.

\(2\) Ministar nadležan za promet odluku iz članka 11. stavka 5. ovoga
Zakona donijet će u roku od šest mjeseci od dana stupanja na snagu ovoga
Zakona.

Završne odredbe

Članak 27.

\(1\) Danom stupanja na snagu ovoga Zakona prestaje važiti Zakon o
povlasticama u unutarnjem putničkom prometu (»Narodne novine«, br.
97/00., 101/00. -- ispravak i 98/19.) i Pravilnik o postupku za
ostvarivanje prava na korištenje povlastice u unutarnjem putničkom
prometu (»Narodne novine«, br. 14/01.).

\(2\) Danom stupanja na snagu ovoga Zakona prestaju važiti odredbe
članaka 88. i 89. Zakona o cestama (»Narodne novine«, br. 84/11.,
22/13., 54/13., 148/13., 92/14., 110/19., 144/21., 114/22. -- Rješenje
Ustavnog suda Republike Hrvatske, 114/22. i 4/23. -- Odluka Ustavnog
suda Republike Hrvatske) i Pravilnik o postupku i načinu ostvarivanja
prava na oslobađanje plaćanja godišnje naknade za uporabu javnih cesta i
cestarine (»Narodne novine«, br. 136/11.).

\(3\) Danom stupanja na snagu ovoga Zakona prestaju važiti odredbe
članka 40. Zakona o sigurnosti prometa na cestama (»Narodne novine«, br.
67/08., 48/10. -- Odluka Ustavnog suda Republike Hrvatske, 74/11.,
80/13., 158/13. -- Odluka i Rješenje Ustavnog suda Republike Hrvatske,
92/14., 64/15., 108/17., 70/19., 42/20., 85/22. i 114/22.) i Pravilnik o
uporabi parkirališne karte za osobe s invaliditetom (»Narodne novine«,
br. 139/21., 146/22. i 34/23).

Stupanje na snagu

Članak 28.

Ovaj Zakon stupa na snagu osmoga dana od dana objave u »Narodnim
novinama«.

#### Prijelazne i završne odredbe iz NN 145/24 od 13.12.2024.

Članak 9.

\(1\) Ministar nadležan za poslove prometa, uz prethodnu suglasnost
ministra nadležnog za unutarnje poslove, uskladit će Pravilnik o
tehničkim uvjetima vozila u prometu na cestama (»Narodne novine«, br.
85/16., 24/17., 70/19., 60/20. i 79/23.) s odredbama ovoga Zakona u roku
od dva mjeseca od dana stupanja na snagu ovoga Zakona.

\(2\) Ministar nadležan za unutarnje poslove, uz prethodnu suglasnost
ministra nadležnog za poslove prometa, uskladit će Pravilnik o tehničkim
pregledima vozila (»Narodne novine«, br. 16/18., 63/19., 117/20. i
100/22.) i Pravilnik o tehničkim pregledima vozila na cesti (»Narodne
novine«, br. 132/17., 117/20. i 100/22.) s odredbama ovoga Zakona u roku
od dva mjeseca od dana stupanja na snagu ovoga Zakona.

Članak 10.

Ovaj Zakon stupa na snagu osmoga dana od dana objave u »Narodnim
novinama«.
