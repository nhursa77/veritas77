**ZAKON O ZAŠTITI OKOLIŠA**

[I. OPĆE ODREDBE [2](#i.-opće-odredbe)](#i.-opće-odredbe)

[II. NAČELA ZAŠTITE OKOLIŠA
[10](#ii.-načela-zaštite-okoliša)](#ii.-načela-zaštite-okoliša)

[III. SASTAVNICE OKOLIŠA I UTJECAJI OPTEREĆENJA
[13](#iii.-sastavnice-okoliša-i-utjecaji-opterećenja)](#iii.-sastavnice-okoliša-i-utjecaji-opterećenja)

[IV. SUBJEKTI ZAŠTITE OKOLIŠA
[15](#iv.-subjekti-zaštite-okoliša)](#iv.-subjekti-zaštite-okoliša)

[V. DOKUMENTI ODRŽIVOG RAZVITKA I ZAŠTITE OKOLIŠA
[20](#v.-dokumenti-održivog-razvitka-i-zaštite-okoliša)](#v.-dokumenti-održivog-razvitka-i-zaštite-okoliša)

[VI. INSTRUMENTI ZAŠTITE OKOLIŠA
[24](#vi.-instrumenti-zaštite-okoliša)](#vi.-instrumenti-zaštite-okoliša)

[1. Standardi kakvoće okoliša i tehnički standardi zaštite okoliša
[24](#standardi-kakvoće-okoliša-i-tehnički-standardi-zaštite-okoliša)](#standardi-kakvoće-okoliša-i-tehnički-standardi-zaštite-okoliša)

[2. Strateška procjena utjecaja strategije, plana i programa na okoliš
[25](#strateška-procjena-utjecaja-strategije-plana-i-programa-na-okoliš)](#strateška-procjena-utjecaja-strategije-plana-i-programa-na-okoliš)

[3. Procjena utjecaja zahvata na okoliš
[28](#procjena-utjecaja-zahvata-na-okoliš)](#procjena-utjecaja-zahvata-na-okoliš)

[4. Okolišna dozvola [34](#okolišna-dozvola)](#okolišna-dozvola)

[5. Sprječavanje velikih nesreća koje uključuju opasne tvari
[43](#sprječavanje-velikih-nesreća-koje-uključuju-opasne-tvari)](#sprječavanje-velikih-nesreća-koje-uključuju-opasne-tvari)

[6. Prostorni planovi kao instrument zaštite okoliša
[47](#prostorni-planovi-kao-instrument-zaštite-okoliša)](#prostorni-planovi-kao-instrument-zaštite-okoliša)

[7. Prekogranični utjecaj strategije, plana i programa, zahvata i
postrojenja na okoliš
[47](#prekogranični-utjecaj-strategije-plana-i-programa-zahvata-i-postrojenja-na-okoliš)](#prekogranični-utjecaj-strategije-plana-i-programa-zahvata-i-postrojenja-na-okoliš)

[8. Mjere zaštite okoliša za zahvate za koje nije propisana obveza
procjene utjecaja na okoliš
[48](#mjere-zaštite-okoliša-za-zahvate-za-koje-nije-propisana-obveza-procjene-utjecaja-na-okoliš)](#mjere-zaštite-okoliša-za-zahvate-za-koje-nije-propisana-obveza-procjene-utjecaja-na-okoliš)

[VII. PRAĆENJE STANJA OKOLIŠA
[49](#vii.-praćenje-stanja-okoliša)](#vii.-praćenje-stanja-okoliša)

[VIII. INFORMACIJSKI SUSTAV ZAŠTITE OKOLIŠA
[51](#viii.-informacijski-sustav-zaštite-okoliša)](#viii.-informacijski-sustav-zaštite-okoliša)

[IX. INFORMIRANJE JAVNOSTI, SUDJELOVANJE JAVNOSTI I ZAINTERESIRANE
JAVNOSTI TE PRISTUP PRAVOSUĐU U PITANJIMA OKOLIŠA
[53](#ix.-informiranje-javnosti-sudjelovanje-javnosti-i-zainteresirane-javnosti-te-pristup-pravosuđu-u-pitanjima-okoliša)](#ix.-informiranje-javnosti-sudjelovanje-javnosti-i-zainteresirane-javnosti-te-pristup-pravosuđu-u-pitanjima-okoliša)

[1. Informiranje javnosti o okolišu
[53](#informiranje-javnosti-o-okolišu)](#informiranje-javnosti-o-okolišu)

[2. Sudjelovanje javnosti i zainteresirane javnosti
[56](#sudjelovanje-javnosti-i-zainteresirane-javnosti)](#sudjelovanje-javnosti-i-zainteresirane-javnosti)

[3. Pristup pravosuđu [57](#pristup-pravosuđu)](#pristup-pravosuđu)

[X. ODGOVORNOST ZA ŠTETU U OKOLIŠU
[59](#x.-odgovornost-za-štetu-u-okolišu)](#x.-odgovornost-za-štetu-u-okolišu)

[XI. FINANCIRANJE ZAŠTITE OKOLIŠA
[67](#xi.-financiranje-zaštite-okoliša)](#xi.-financiranje-zaštite-okoliša)

[XII. ELEMENTI OPĆE POLITIKE ZAŠTITE OKOLIŠA
[67](#xii.-elementi-opće-politike-zaštite-okoliša)](#xii.-elementi-opće-politike-zaštite-okoliša)

[1. Sustav za ekološko upravljanje i neovisno ocjenjivanje (EMAS)
[67](#sustav-za-ekološko-upravljanje-i-neovisno-ocjenjivanje-emas)](#sustav-za-ekološko-upravljanje-i-neovisno-ocjenjivanje-emas)

[2. Znak zaštite okoliša
[68](#znak-zaštite-okoliša)](#znak-zaštite-okoliša)

[3. Priznanja i nagrade
[69](#priznanja-i-nagrade)](#priznanja-i-nagrade)

[4. Obveze proizvođača vezano za označavanje proizvoda i ambalaže,
zaštita potrošača
[69](#obveze-proizvođača-vezano-za-označavanje-proizvoda-i-ambalaže-zaštita-potrošača)](#obveze-proizvođača-vezano-za-označavanje-proizvoda-i-ambalaže-zaštita-potrošača)

[5. Odgoj i obrazovanje za zaštitu okoliša i održivi razvitak
[69](#odgoj-i-obrazovanje-za-zaštitu-okoliša-i-održivi-razvitak)](#odgoj-i-obrazovanje-za-zaštitu-okoliša-i-održivi-razvitak)

[6. Ekonomski poticaji [70](#ekonomski-poticaji)](#ekonomski-poticaji)

[XIII. NADZOR [70](#xiii.-nadzor)](#xiii.-nadzor)

[1. Upravni nadzor [70](#upravni-nadzor)](#upravni-nadzor)

[2. Inspekcijski nadzor
[70](#inspekcijski-nadzor)](#inspekcijski-nadzor)

[XIV. PREKRŠAJNE ODREDBE
[80](#xiv.-prekršajne-odredbe)](#xiv.-prekršajne-odredbe)

[XV. PRIJELAZNE I ZAVRŠNE ODREDBE
[84](#xv.-prijelazne-i-završne-odredbe)](#xv.-prijelazne-i-završne-odredbe)

[Prijelazne i završne odredbe iz NN 153/13
[86](#prijelazne-i-završne-odredbe-iz-nn-15313)](#prijelazne-i-završne-odredbe-iz-nn-15313)

[Prijelazne i završne odredbe iz NN 78/15
[86](#prijelazne-i-završne-odredbe-iz-nn-7815)](#prijelazne-i-završne-odredbe-iz-nn-7815)

[Prijelazne i završne odredbe iz NN 12/18
[87](#prijelazne-i-završne-odredbe-iz-nn-1218)](#prijelazne-i-završne-odredbe-iz-nn-1218)

[Prijelazne i završne odredbe iz NN 118/18
[87](#prijelazne-i-završne-odredbe-iz-nn-11818)](#prijelazne-i-završne-odredbe-iz-nn-11818)

**ZAKON O ZAŠTITI OKOLIŠA**

### I. OPĆE ODREDBE

Predmet Zakona

Članak 1.

Ovim se Zakonom uređuju: načela zaštite okoliša u okviru koncepta
održivog razvitka, zaštita sastavnica okoliša i zaštita okoliša od
utjecaja opterećenja, subjekti zaštite okoliša, dokumenti održivog
razvitka i zaštite okoliša, instrumenti zaštite okoliša, praćenje stanja
u okolišu, informacijski sustav zaštite okoliša, osiguranje pristupa
informacijama o okolišu, sudjelovanje javnosti u pitanjima okoliša,
osiguranje prava na pristup pravosuđu, odgovornost za štetu u okolišu,
financiranje i instrumenti opće politike zaštite okoliša, upravni i
inspekcijski nadzor, te druga pitanja s tim u vezi.

Prijenos prava Europske unije

Članak 2. (NN [78/15](http://www.zakon.hr/cms.htm?id=12072),
[12/18](https://www.zakon.hr/cms.htm?id=27155))

\(1\) Ovim se Zakonom u pravni poredak Republike Hrvatske prenose
sljedeće direktive:

1\. Direktiva 2011/92/EZ Europskog parlamenta i Vijeća od 13. prosinca
2011. o procjeni učinaka određenih javnih i privatnih projekata na
okoliš (kodifikacija) (Tekst značajan za EGP) (SL L 26, 28.1.2012);

2\. Direktiva 2014/52/EU Europskog parlamenta i Vijeća od 16. travnja
2014. o izmjeni Direktive 2011/92/EU o procjeni utjecaja određenih
javnih i privatnih projekata na okoliš (tekst značajan za EGP) (SL L
124, 25. 4. 2014.);

3\. Direktiva 2003/35/EZ Europskog parlamenta i Vijeća od 26. svibnja
2003. o osiguravanju sudjelovanja javnosti u izradi određenih planova i
programa koji se odnose na okoliš i o izmjeni direktiva Vijeća
85/337/EEZ i 96/61/EZ s obzirom na sudjelovanje javnosti i pristup
pravosuđu (SL L 156, 25.6.2003);

4\. Direktiva 2001/42/EZ Europskog parlamenta i Vijeća od 27. lipnja
2001. o procjeni učinaka pojedinih planova i programa na okoliš (SL L
197, 21.7. 2001.);

5\. Direktiva 2010/75/EU Europskog parlamenta i Vijeća od 24. studenoga
2010. o industrijskim emisijama (integrirano sprječavanje i kontrola
onečišćenja) (preinačena) (tekst značajan za EGP) (SL L 334,
17.12.2010.);

6\. Direktiva 2003/4/EZ Europskog parlamenta i Vijeća od 28. siječnja
2003. o javnom pristupu informacijama o okolišu i stavljanju izvan snage
Direktive Vijeća 90/313/EEZ (SL L 41, 14.2. 2003.);

7\. Direktiva 2004/35/EZ Europskog parlamenta i Vijeća od 21. travnja
2004. o odgovornosti za okoliš u pogledu sprječavanja i otklanjanja
štete na okolišu (SL L 143, 30.4.2004.);

8\. Direktiva 2008/56/EZ Europskog parlamenta i Vijeća od 17. lipnja
2008. o uspostavljanju okvira za djelovanje Zajednice u području
politike morskog okoliša (Okvirna direktiva o morskoj strategiji) (Tekst
značajan za EGP) (SL L 164, 25.6.2008.);

9\. Direktiva 1999/94/EC Europskog parlamenta i Vijeća od 13. prosinca
1999. o dostupnosti podataka za potrošače o ekonomičnosti potrošnje
goriva i emisijama CO2 u vezi s prodajom novih osobnih automobila (SL L
12, 18.1.2000);

10\. Direktiva 2013/30/EU Europskog parlamenta i Vijeća od 12. lipnja
2013. o sigurnosti odobalnih naftnih i plinskih djelatnosti i o izmjeni
Direktive 2004/35/EZ (Tekst značajan za EGP) (SL L 178, 28. 6. 2013.);

11\. Direktiva 2012/18/EU Europskog parlamenta i Vijeća od 4. srpnja
2012. o kontroli opasnosti od velikih nesreća koje uključuju opasne
tvari, o izmjeni i kasnijem stavljanju izvan snage Direktive Vijeća
96/82/EZ (Tekst značajan za EGP) (SL L 197, 24. 7. 2012.),

12\. Direktiva 2009/126/EZ Europskog parlamenta i Vijeća od 21.
listopada 2009. o fazi II. rekuperacije benzinskih para tijekom punjenja
motornih vozila gorivom na benzinskim postajama (SL L 285, 31. 10.
2009.);

13\. Direktiva 2009/31/EZ Europskog parlamenta i Vijeća od 23. travnja
2009. o geološkom skladištenju ugljikova dioksida i o izmjeni Direktive
Vijeća 85/337/EEZ, Direktiva Europskog parlamenta i Vijeća 2000/60/EZ,
2001/80/EZ, 2004/35/EZ, 2006/12/EZ, 2008/1/EZ i Uredbe (EZ) br.
1013/2006 (Tekst značajan za EGP) (SL L 140, 5. 6. 2009.);

14\. Direktiva 2009/30/EZ Europskog parlamenta i Vijeća od 23. travnja
2009. o izmjeni Direktive 98/70/EZ u pogledu specifikacije benzina,
dizelskoga goriva i plinskog ulja i uvođenju mehanizma praćenja i
smanjivanja emisija stakleničkih plinova, o izmjeni Direktive Vijeća
1999/32/EZ u pogledu specifikacije goriva koje se koristi na plovilima
na unutarnjim plovnim putovima i stavljanju izvan snage Direktive
93/12/EEZ (Tekst značajan za EGP) (SL L 140, 5. 6. 2009.);

15\. Direktiva 2008/98/EZ Europskog parlamenta i Vijeća od 19. studenoga
2008. o otpadu i stavljanju izvan snage određenih direktiva (Tekst
značajan za EGP) (SL L 312, 22. 11. 2008.);

16\. Direktiva 2006/66/EZ Europskog parlamenta i Vijeća od 6. rujna
2006. o baterijama i akumulatorima i o otpadnim baterijama i
akumulatorima te stavljanju izvan snage Direktive 91/157/EEZ (Tekst
značajan za EGP) (SL L 266, 26. 9. 2006.);

17\. Direktiva 2006/7/EZ Europskog parlamenta i Vijeća od 15. veljače
2006. o upravljanju kvalitetom vode za kupanje i stavljanju izvan snage
Direktive 76/160/EEZ (SL L 64, 4. 3. 2006.);

18\. Direktiva 2003/87/EZ Europskog parlamenta i Vijeća od 13. listopada
2003. o uspostavi sustava trgovanja emisijskim jedinicama stakleničkih
plinova unutar Zajednice i o izmjeni Direktive Vijeća 96/61/EZ (Tekst
značajan za EGP) (SL L 275, 25. 10. 2003.);

19\. Direktiva vijeća 1999/31/EZ od 26. travnja 1999. o odlagalištima
otpada (SL L 182, 16. 7. 1999.);

20\. Direktiva 94/63/EZ Europskog parlamenta i Vijeća od 20. prosinca
1994. o kontroli emisija hlapivih organskih spojeva (HOS-a) koje
proizlaze iz skladištenja benzina i njegove distribucije od terminala do
benzinskih postaja (SL L 365, 31. 12. 1994.),

21\. Direktiva Vijeća 91/692/EEZ od 23. prosinca 1991. kojom se
standardiziraju i racionaliziraju izvješća o provedbi određenih
direktiva koje se odnose na okoliš (SL L 377, 31. 12. 1991.).

\(2\) Ovim se Zakonom utvrđuje okvir za provedbu sljedećih akata
Europske unije:

1\. [Uredbe (EZ) br.
66/2010](http://eur-lex.europa.eu/legal-content/HR/TXT/?uri=CELEX%3A32010R0066&qid=1409301441635)
Europskog parlamenta i Vijeća od 25. studenoga 2009. o znaku za okoliš
EU-a (Tekst značajan za EGP) (SL L 108, 29. 4. 2010., u daljem tekstu:
Uredba br. 66/2010);

2\. [Uredbe (EZ) br.
1221/2009](http://eur-lex.europa.eu/legal-content/HR/TXT/?qid=1409301528219&uri=CELEX:32009R1221)
Europskog parlamenta i Vijeća od 25. studenoga 2009. o dobrovoljnom
sudjelovanju organizacija u sustavu upravljanja okolišem i neovisnog
ocjenjivanja Zajednice (EMAS) te stavljanju izvan snage Uredbe (EZ) br.
761/2001 i odluka Komisije 2001/681/EZ i 2006/193/EZ (SL L 342,
22.12.2009.);

3\. [Uredbe (EZ) br.
166/2006](http://eur-lex.europa.eu/legal-content/HR/TXT/?qid=1409301543858&uri=CELEX:32006R0166)
Europskog parlamenta i Vijeća o uspostavljanju Europskoga registra
ispuštanja i prijenosa zagađivala i koja izmjenjuje i dopunjuje
Direktive Vijeća 91/689/EZ (Tekst značajan za EGP) (SL L 33, 4.2.2006.);

4\. [Uredbe (EZ) br.
401/2009](http://eur-lex.europa.eu/legal-content/HR/TXT/?qid=1409301580763&uri=CELEX:32009R0401)
Europskog parlamenta i Vijeća od 23. travnja 2009. o Europskoj agenciji
za okoliš i Europskoj informacijskoj i promatračkoj mreži za okoliš
(kodifikacija) (SL L 126, 21.5.2009.);

5\. [Uredbe (EU)
2016/1628](http://eur-lex.europa.eu/legal-content/HR/TXT/?uri=CELEX:32016R1628)
Europskog parlamenta i Vijeća od 14. rujna 2016. o zahtjevima koji se
odnose na ograničenja emisija plinovitih i krutih onečišćujućih tvari i
homologaciju tipa za motore s unutarnjim izgaranjem za necestovne
pokretne strojeve, o izmjeni uredbi (EU) br. 1024/2012 i (EU) br.
167/2013 te o izmjeni i stavljanju izvan snage Direktive 97/68/EZ (tekst
značajan za EGP) (SL L 252, 16. 9. 2016.).

\(3\) Ovaj Zakon sadržava odredbe koje su u skladu sa sljedećim aktom
Programa Ujedinjenih naroda za okoliš:

-- Protokolom Barcelonske konvencije o integralnom upravljanju obalnim
područjem Sredozemlja, koji je Republika Hrvatska ratificirala Zakonom o
potvrđivanju Protokola o integralnom upravljanju obalnim područjem
Sredozemlja (»Narodne novine -- Međunarodni ugovori«, br. 8/12., u
daljnjem tekstu: Protokol).

Članak 3.

\(1\) Zaštitom okoliša osigurava se cjelovito očuvanje kakvoće okoliša,
očuvanje bioraznolikosti i krajobrazne raznolikosti te georaznolikosti,
racionalno korištenje prirodnih dobara i energije na najpovoljniji način
za okoliš, kao osnovni uvjet zdravog života i temelj koncepta održivog
razvitka.

\(2\) Okoliš je dobro od interesa za Republiku Hrvatsku (u daljnjem
tekstu: Država) i ima njezinu osobitu zaštitu.

\(3\) Zahvatima u okoliš smije se utjecati na kakvoću življenja,
zdravlje ljudi, biljni i životinjski svijet u okvirima održivog
razvitka.

\(4\) Cjelovito upravljanje zaštitom okoliša provodi se na način da se
ostvari održivi razvitak sukladno ovom Zakonu i posebnim propisima.

Pojašnjenje pojmova

Članak 4. (NN [78/15](http://www.zakon.hr/cms.htm?id=12072),
[12/18](https://www.zakon.hr/cms.htm?id=27155),
[118/18](https://www.zakon.hr/cms.htm?id=35943))

\(1\) Pojmovi koji se koriste u ovom Zakonu i u provedbi ovoga Zakona i
propisa donesenih na temelju ovoga Zakona imaju sljedeće značenje:

1. cjelovito upravljanje zaštitom okoliša je skup povezanih i usklađenih
odluka i mjera kojima je svrha ostvarivanje jedinstvene zaštite okoliša,
izbjegavanje i smanjivanje rizika po okoliš te poboljšavanje i
ostvarivanje učinkovite zaštite okoliša,

2. domino-efekt je niz povezanih učinaka koji zbog međusobnog
razmještaja i blizine područja postrojenja, postrojenja, odnosno
dijelova postrojenja ili grupe postrojenja i količina opasnih tvari
prisutnih u tim područjima postrojenja povećavaju mogućnost izbijanja
velike nesreće ili pogoršavaju posljedice nastale nesreće,

3. dozvole prema posebnim propisima su dozvole za rad, u pisanom obliku,
čitavog postrojenja ili jednog njegovog dijela ili uređaja za loženje,
postrojenja za spaljivanje otpada ili postrojenja za suspaljivanje
otpada prema posebnim propisima, a koje se izdaju temeljem nadležnosti
za posebnu sastavnicu okoliša ili za posebnu djelatnost u vezi s
okolišem,

4. ekološka mreža Natura 2000 (u daljnjem tekstu: ekološka mreža) je
koherentna europska ekološka mreža sastavljena od područja u kojima se
nalaze prirodni stanišni tipovi i staništa divljih vrsta od interesa za
Europsku uniju, a omogućuje očuvanje ili, kad je to potrebno, povrat u
povoljno stanje očuvanja određenih prirodnih stanišnih tipova i staništa
vrsta u njihovu prirodnom području rasprostranjenosti,

5. emisija je ispuštanje ili istjecanje tvari i smjesa, uključujući
radioaktivne tvari i genetski modificirane organizme, u tekućem,
plinovitom ili čvrstom agregatnom stanju, i/ili ispuštanje topline,
buke, vibracije iz nepokretnih ili difuznih izvora u zrak, more, vodu i
tlo, te ispuštanje svjetlosti i organizama, iz pojedinog izvora u
okoliš, nastalo kao rezultat čovjekovih djelatnosti, kao i mikrobiološko
onečišćivanje okoliša,

6. granična vrijednost emisije je propisana ili određena vrijednost,
koncentracija i/ili razina emisije u posebnim pokazateljima, izražena
kao prosjek tijekom zadanog vremenskog razdoblja, pod posebnim
referentnim uvjetima koja u jednom ili tijekom više vremenskih razdoblja
ne smije biti prekoračena,

7. imisija je koncentracija tvari na određenom mjestu i u određenom
vremenu u okolišu,

8. industrijska nesreća je događaj koji je posljedica nekontroliranog
slijeda događanja u tijeku neke radnje ili aktivnosti u postrojenju,
tijekom proizvodnje i/ili uporabe proizvoda, skladištenja i/ili
rukovanja proizvodom ili odlaganja otpada,

9. industrijska emisija je ispuštanje ili istjecanje tvari, ispuštanje
energije (toplina, buka, vibracije) iz stacionarnih ili difuznih izvora
u postrojenju u zrak, vodu i tlo,

10. informacija o okolišu je svaka informacija u pisanom, vizualnom,
slušnom, elektroničkom ili drugom materijalnom obliku, koja se odnosi na
okoliš, njegove sastavnice i opterećenja, a posebice o opterećivanju
okoliša: emisijama, imisijama, otpadu, bioraznolikosti i krajobraznoj
raznolikosti, prostoru, kulturnoj baštini, prirodnim pojavama, stanju
sastavnica okoliša, postupcima tijela javne vlasti koji se odnose na
donošenje propisa, općih i pojedinačnih akata u vezi sa zaštitom
okoliša, i/ili koji se odnose na donošenje strategija, planova, programa
i izvješća o okolišu, sastavnicama okoliša i opterećenjima, te
informacija o učinkovitosti provedbe strategija, planova, programa i
mjera, stanju i mjerama i načinima održavanja projektiranog stanja
postrojenja i drugih objekata, koji bi mogli utjecati na onečišćivanje
okoliša i sastavnica okoliša, odnosno koji bi mogli utjecati na s
okolišem povezana opterećenja i/ili postupke,

11. informacije pohranjene kod tijela javne vlasti su informacije o
okolišu koje su u posjedu tijela javne vlasti i koje su ta tijela sama
proizvela ili zaprimila,

12. informacije tijela javne vlasti pohranjene kod drugih su informacije
o okolišu koje čuvaju osobe -- ovlaštenici u ime tijela javne vlasti,

13. integralno upravljanje obalnim područjem je dinamički proces
održivog upravljanja i korištenja obalnih područja, uzimajući istodobno
u obzir krhkost obalnih ekosustava i krajobraza, raznolikost aktivnosti
i korištenja, njihovo međusobno djelovanje, pomorsku usmjerenost
pojedinih aktivnosti i korištenja i njihov utjecaj na morske i kopnene
dijelove,

14. izbjegnuta nesreća je neplanirani događaj koji je unutar područja
postrojenja i/ili izvan njega imao potencijal za uzrokovanje štetnih
posljedica za zdravlje ljudi, oštećenje materijalnih dobara ili
ugrožavanje prirode i okoliša, ali je ono izbjegnuto,

15. iznenadni događaj na postojećem ili planiranom odobalnom objektu ili
povezanoj infrastrukturi znači događaj ili slijed takvih događaja prema
propisu kojim se uređuje sigurnost pri odobalnom istraživanju i
eksploataciji ugljikovodika,

16. izvancestovni pokretni stroj je svaki pokretni stroj, industrijska
oprema ili vozilo s karoserijom ili bez nje, koji nije namijenjen
cestovnom prijevozu putnika i roba i u kojemu je ugrađen motor s
unutarnjim izgaranjem,

17. javni interes je interes u pitanjima zaštite okoliša koji iskazuje
Država ili jedinica lokalne, odnosno područne (regionalne) samouprave
sukladno svojem statutu,

18. javnost je jedna ili više fizičkih ili pravnih osoba, njihove
skupine, udruge i organizacije sukladno posebnim propisima i praksi,

19. kapacitet postrojenja je najveća vrijednost pokazatelja obavljanja
djelatnosti postrojenja, koja je određena tehničkim razlozima u
postrojenju (tehnička mogućnost obavljanja djelatnosti),

20. kakvoća okoliša je stanje okoliša i/ili sastavnica okoliša, koje je
posljedica djelovanja prirodnih pojava i/ili ljudskog djelovanja,
izraženo morfološkim, fizikalnim, kemijskim, biološkim, estetskim i
drugim pokazateljima,

21. kompenzacijski uvjeti su mjere koje se određuju radi osiguranja opće
povezanosti (koherentnosti) ekološke mreže, a utvrđuju se prema posebnom
propisu,

22. krajobraz je određeno područje viđeno ljudskim okom, čija je narav
rezultat međusobnog djelovanja prirodnih i ljudskih čimbenika, a
predstavlja bitnu sastavnicu čovjekovog okruženja, izraz raznolikosti
zajedničke kulturne i prirodne baštine te temelj identiteta područja,

23. tehnike zaštite okoliša (kraće: tehnike) su mjere zaštite okoliša
koje se propisuju u postupku utvrđivanja okolišne dozvole kroz
utvrđivanje najboljih raspoloživih tehnika za postrojenje, a uključuju i
tehnologiju te način na koji se tehnologija planira, gradi, održava,
koristi i uklanja,

24. morski ekosustavi su područja oceanskog prostora koja uključuju
obalna područja od riječnih ušća (estuarija) i granica morskih struja uz
obalu do granica epikontinentalnog pojasa prema moru, a ta područja
obilježava osebujna produktivnost i trofičke, batimetrijske i
hidrografske karakteristike područja,

25. morski okoliš je životni prostor organizama i njihovih zajednica
koji je određen karakterističnim fizičkim, kemijskim i biološkim
značajkama, a obuhvaća: područja otvorenog mora, riječna ušća
(estuarije) te morska obalna područja, uključujući unutarnje morske
vode, teritorijalno more, morsko dno, morsko podzemlje, odnosno morske
vode pod suverenitetom Republike Hrvatske, te u kojima Republike
Hrvatska ostvaruje suverena prava i jurisdikciju,

26. nacionalna lista pokazatelja (NLP) jest skup podatkovnih tablica za
izradu pokazatelja stanja okoliša kojima se za pojedino tematsko
područje na temelju nacionalnih te propisa Europske unije i međunarodnih
propisa navodi izvor, set i tijek te vremenska razdoblja prikupljanja
podataka, definira metoda izračuna i način prikaza podataka, obveze
izvješćivanja i dostupnost podataka,

27. najbolje raspoložive tehnike (u daljnjem tekstu: NRT) su:
najnaprednija faza u razvoju aktivnosti i njihovih načina rada, što
pokazuje kolika je praktična primjenjivost pojedinih tehnika kao osnova
za granične vrijednosti emisije i ostale uvjete dozvole koji su
osmišljeni kako bi spriječili i, gdje to nije izvedivo, smanjili emisije
i utjecaj na okoliš u cijelosti:

-- tehnike označavaju i tehnologiju koja se koristi i način na koji se
postrojenje projektira, gradi, održava, koristi i stavlja izvan
upotrebe,

-- raspoložive tehnike označavaju tehnike koje su razvijene u opsegu
koji dozvoljava primjenu u odgovarajućem industrijskom sektoru, pod
ekonomski i tehnički održivim uvjetima, vodeći računa o troškovima i
prednostima, bez obzira jesu li tehnike korištene ili proizvedene u
Republici Hrvatskoj, sve dok su operateru raspoložive po prihvatljivim
uvjetima,

-- najbolje podrazumijeva najučinkovitije u postizanju visoke opće
razine zaštite okoliša u cijelosti,

28. nositelj odobrenja odobalnih objekata je ovlaštenik dozvole prema
propisu koji uređuje sigurnost pri odobalnom istraživanju i
eksploataciji ugljikovodika,

29. nositelj zahvata je podnositelj zahtjeva: za ocjenu o potrebi
procjene utjecaja na okoliš, za utvrđivanje sadržaja studije o utjecaju
na okoliš ili za procjenu utjecaja na okoliš,

30. obalno područje mora je geomorfološko područje s obje strane obalne
crte (crta plimnog vala), uključujući uži obalni pojas akvatorija,
zaobalje i otoke, u kojem se međusobno djelovanje između morskih i
kopnenih dijelova odvija u obliku složenih ekoloških sustava koji čine
biotske i abiotske komponente, životni prostor za ljudske zajednice i
njihove društvenogospodarske aktivnosti. Zemljopisni obuhvat obalnog
područja uključuje područje određeno vanjskom granicom teritorijalnog
mora Republike Hrvatske dok granicu obalnog područja u smjeru kopna čini
granica obalnih jedinica lokalne samouprave i jedinica lokalne
samouprave čiji dio teritorija zahvaća kopneni dio zaštićenog obalnog
područja od 1000 m,

31. ocjena prihvatljivosti za ekološku mrežu je postupak kojim se
ocjenjuje utjecaj strategije, plana, programa ili zahvata, samog ili s
drugim strategijama, planovima, programima i zahvatima na ciljeve
očuvanja i cjelovitost područja ekološke mreže,

32. odobalni objekt znači objekt prema propisu kojim se uređuje
sigurnost pri odobalnom istraživanju i eksploataciji ugljikovodika,

33. održivi razvitak je razvitak društva, koji kao temeljne kriterije
uključuje ekološku, gospodarsku i socio-kulturnu održivost, i koji s
ciljem unaprjeđenja kvalitete života i zadovoljavanja potreba današnjeg
naraštaja uvažava iste mogućnosti zadovoljavanja potreba idućih
naraštaja, te omogućuje dugoročno očuvanje kakvoće okoliša,
georaznolikosti, bioraznolikosti te krajobraza,

34. okoliš je prirodno i svako drugo okruženje organizama i njihovih
zajednica, uključivo i čovjeka koje omogućuje njihovo postojanje i
njihov daljnji razvoj: zrak, more, vode, tlo, zemljina kamena kora,
energija te materijalna dobra i kulturna baština kao dio okruženja koje
je stvorio čovjek; svi u svojoj raznolikosti i ukupnosti uzajamnog
djelovanja,

35. okolišna dozvola je dozvola za rad postrojenja u pisanom obliku koja
se izdaje temeljem jedinstvenog postupka utvrđivanja mjera zaštite
okoliša kako je propisano odredbama ovoga Zakona,

36. onečišćavanje morskog okoliša znači čovjekovo izravno ili neizravno
unošenje tvari ili energije u morski okoliš, koje uzrokuje ili može
prouzročiti pogubne posljedice na uvjete života biljnog i životinjskog
svijeta u moru i morskom podzemlju, odnosno općenito ugroziti uvjete
života u moru i ugroziti ljudsko zdravlje, te može ometati pomorske
djelatnosti, uključujući ribolov i druge zakonite uporabe mora i
podmorja, izazvati pogoršanje uporabne kakvoće morske vode i umanjenje
privlačnosti morskog okoliša,

37. onečišćivač je svaka fizička i pravna osoba, koja posrednim ili
neposrednim djelovanjem, ili propuštanjem djelovanja uzrokuje
onečišćavanje okoliša,

38. onečišćavanje okoliša je promjena stanja okoliša uslijed
nedozvoljene emisije i/ili drugog štetnog djelovanja, ili izostanaka
potrebnog djelovanja, ili utjecaja zahvata koji može promijeniti kakvoću
okoliša,

39. onečišćenje je izravno ili neizravno unošenje, kao posljedica
ljudske aktivnosti, tvari, vibracija, topline ili buke u zrak, vodu ili
zemlju, što može biti štetno za zdravlje ljudi ili kvalitetu okoliša,
može dovesti do oštećenja materijalne imovine ili narušiti ili umanjiti
vrijednost i ostale legitimne načine korištenja okoliša,

40. onečišćujuća tvar je tvar ili skupina tvari, koje zbog svojih
svojstava, količine i unošenja u okoliš, odnosno u pojedine sastavnice
okoliša, mogu štetno utjecati na zdravlje ljudi, biljni i/ili
životinjski svijet, odnosno bioraznolikost i krajobraznu raznolikost,

41. opasna tvar je posebnim propisom određena tvar, mješavina ili
pripravak, koji je u području postrojenja prisutan kao sirovina,
proizvod, nusproizvod ostatak ili među proizvod, uključujući i one tvari
za koje se može pretpostaviti da mogu nastati u slučaju nesreće, a koje
mogu imati štetne posljedice za zdravlje ljudi, materijalna dobra te
prirodu i okoliš,

42. opasnost je unutarnje svojstvo opasne tvari ili uvjeti u kojima se
ta tvar može zateći, a kojima se može ugroziti ljudsko zdravlje i život,
materijalna dobra i okoliš,

43. opća obvezujuća pravila su pravila koja sadrže granične vrijednosti
emisije ili druge mjere i tehnike na razini djelatnosti i koja su
donesena kako bi se pomoću njih izravno utvrdili uvjeti (mjere i
tehnike) okolišne dozvole ili dozvole prema posebnim propisima,

44. operater je pravna ili fizička osoba koja u skladu s posebnim
propisom obavlja ili nadzire gospodarsku djelatnost na temelju dozvole,
drugog odobrenja, upisa u registar ili u drugu javnu evidenciju,
uključujući upravljanje radom ili nadzor postrojenja, uređaja za
loženje, postrojenja za spaljivanje ili postrojenja za suspaljivanje
otpada u cijelosti ili dijelu postrojenja, ili na koju je prenesena
ovlast donošenja ekonomskih odluka o tehničkom funkcioniranju
postrojenja ili kako se određuje prema provedbenim propisima ovoga
Zakona,

45. operator ili vlasnik odobalnog objekta znači operator prema propisu
kojim se uređuje sigurnost pri odobalnom istraživanju i eksploataciji
ugljikovodika,

46. opterećenja su emisije tvari i njihovih pripravaka, fizikalni i
biološki činitelji (energija, buka, toplina, svjetlost i dr.) te
djelatnosti koje ugrožavaju ili bi mogle ugrožavati sastavnice okoliša,

47. opterećivanje okoliša je svaki zahvat ili posljedica utjecaja
zahvata u okoliš ili utjecaj na okoliš određene aktivnosti, koja sama
ili povezana s drugim aktivnostima može izazvati ili je mogla izazvati
onečišćavanje okoliša, smanjenje kakvoće okoliša, štetu u okolišu, rizik
po okoliš ili korištenje okoliša,

48. ovlaštenik je pravna ili fizička osoba -- obrtnik koja posjeduje
suglasnost za obavljanje stručnih poslova iz područja zaštite okoliša i
prirode,

49. područje postrojenja označava cijelo područje koje je pod kontrolom
operatera i u kojem su prisutne opasne tvari u jednom ili više
postrojenja, uključujući zajedničku ili s njima povezanu infrastrukturu
ili djelatnosti,

50. pogon u smislu ovoga Zakona je posebna jedinica unutar postrojenja
ili pogon kako se određuje prema provedbenim propisima ovoga Zakona,

51. postrojenje u smislu ovoga Zakona je nepokretna tehnička jedinica u
kojoj se odvija jedna ili više djelatnosti prema prilozima iz
provedbenih propisa ovoga Zakona, kao i bilo koja druga izravno povezana
aktivnost na istoj lokaciji koja je tehnički povezana s aktivnostima iz
tih priloga i koja bi mogla imati utjecaj na industrijske emisije i s
njima povezanog onečišćenja, ili kako se određuje prema provedbenim
propisima ovoga Zakona,

52. uređaj za loženje je svaki tehnički uređaj u kojem goriva oksidiraju
kako bi se iskoristila na taj način dobivena toplina,

53. postrojenje za spaljivanje otpada je nepokretna ili pokretna
tehnička jedinica te oprema namijenjena toplinskoj obradi otpada, sa ili
bez oporabe topline proizvedene izgaranjem, putem spaljivanja
oksidacijom otpada, kao i ostalim postupcima toplinske obrade kao što su
piroliza, uplinjavanje ili plazma postupak, ako se tvari nastale obradom
kasnije spaljuju,

54. postrojenje za suspaljivanje otpada je nepokretna ili pokretna
tehnička jedinica kojoj je osnovna svrha proizvodnja energije ili
proizvoda i koja koristi otpad kao redovno ili dodatno gorivo ili u
kojoj se otpad termički obrađuje u svrhu njegova zbrinjavanja putem
spaljivanja oksidacijom otpada, kao i ostalim postupcima toplinske
obrade kao što su piroliza, uplinjavanje ili plazma postupak, ako se
tvari nastale obradom kasnije spaljuju,

55. postojeće postrojenje je postrojenje koje je u radu, uključujući i
probni rad, ili je bilo u radu te ima mogućnost ponovnog pokretanja
rada, neovisno o tome ima li ili nema okolišnu dozvolu, a koje je barem
jednom dobilo dozvolu za početak rada sukladno posebnom propisu,

56. područje utjecaja je područje na kojem se prostire značajan utjecaj
zahvata u okoliš, bilo da je uzrokovan samim zahvatom u okoliš ili
sinergijom s postojećim ili planiranim zahvatima u okoliš,

57. praćenje stanja okoliša (monitoring) je niz aktivnosti koje
uključuju uzorkovanje, ispitivanje i sustavno mjerenje emisija, imisija,
praćenje prirodnih i drugih pojava u okolišu u svrhu zaštite okoliša,

58. pravo na pristup pravosuđu je pravo na izjavljivanje žalbe nadležnom
tijelu, odnosno pravo na podnošenje tužbe nadležnom sudu, koje se ovim
Zakonom, uz propisane uvjete, utvrđuje osobama -- građanima, drugim
fizičkim te pravnim osobama, njihovim skupinama, udrugama i
organizacijama radi ostvarivanja prava na zdrav život i održiv okoliš i
u svrhu zaštite okoliša i pojedinih sastavnica okoliša i zaštite od
štetnog utjecaja opterećenja,

59. prijeteća opasnost od štete je dovoljna vjerojatnost da se u bliskoj
budućnosti može dogoditi šteta u okolišu,

60. prirodna pojava je fizikalno -- kemijski proces, zračenje, geološka
pojava, hidrografski i biološki uvjeti, uvjeti podneblja, kao i druge
prirodne pojave koje uzrokuju i/ili utječu na promjene okoliša,

61. prirodno dobro je dio prirode koje je isključivo ili istodobno
prirodno javno dobro, prirodni izvor ili prirodna vrijednost ili kako se
određuje prema provedbenim propisima ovoga Zakona,

62. promjena u radu postrojenja jest promjena u naravi i/ili
funkcioniranju, odnosno organizacijskom ustrojstvu postrojenja i/ili
zaposlenika tvrtke ili proširenje postrojenja, koji mogu biti od
utjecaja na okoliš,

63. razine emisije povezane s najboljim raspoloživim tehnikama su razine
industrijskih emisija koje su postignute u normalnim uvjetima rada
koristeći najbolju raspoloživu tehniku ili kombinaciju najboljih
raspoloživih tehnika, kako je opisano u zaključcima o NRT-u, izraženo
kao prosjek tijekom zadanog vremenskog razdoblja, pod posebnim
(referentnim) uvjetima,

64. referentni dokument o najboljim raspoloživim tehnikama (u daljnjem
tekstu: RDNRT) je dokument nastao kao rezultat razmjene podataka koju
organizira Europska komisija između država članica, predmetnih
industrija, nevladinih organizacija koje promoviraju zaštitu okoliša i
Komisije, sastavljen za utvrđene djelatnosti. Ovaj dokument posebno
opisuje primijenjene tehnike, sadašnje razine emisija i potrošnje,
tehnike koje su razmatrane kod određivanja najboljih raspoloživih
tehnika, kao i zaključke o referentnom dokumentu o NRT-u i bilo koje
tehnike u nastajanju, vodeći posebno računa o kriterijima propisanim
posebnim propisom,

65. rizik po okoliš je veličina koja se mjeri vjerojatnošću
pojavljivanja događaja i potencijalom štete za okoliš koji taj događaj
može uzrokovati,

66. sanacija je skup propisanih mjera i/ili aktivnosti kojima se
uspostavlja ili nadomješta stanje okoliša koje je bilo prije nastanka
štete, odnosno onečišćenja okoliša,

67. sastavnice okoliša su: zrak, vode, more, tlo, krajobraz, biljni i
životinjski svijet te zemljina kamena kora,

68. standard kakvoće okoliša je skup zahtjeva koje određeni okoliš ili
njegov pojedini dio moraju ispuniti u određenom roku, kako je utvrđeno
aktima Europske unije,

69. stanje morskog okoliša je sveukupno stanje okoliša u morskim vodama
uzimajući u obzir strukturu, funkcije i procese sastavnica morskog
okoliša zajedno s prirodnim fiziografskim, geografskim i klimatskim
faktorima, kao i fizičkim, kemijskim i biološkim uvjetima, uključujući
one koji su rezultat ljudske aktivnosti,

70. strategija, plan i program je dokument koji je podložan pripremi
i/ili usvajanju na državnoj, područnoj (regionalnoj) ili lokalnoj
razini, ili koji je pripremljen za donošenje kroz zakonodavnu proceduru
Hrvatskoga sabora ili procedure Vlade Republike Hrvatske te koji je
uređen zakonom ili provedbenim propisom zakona, uključujući i
strategije, planove i programe o izmjenama i dopunama tih strategija,
planova i programa, te one koji se financiraju sredstvima Europske
unije,

71. stručna osoba ovlaštenika je fizička osoba u svojstvu radnika
ovlaštenika koja obavlja stručne poslove zaštite okoliša i prirode u
ulozi voditelja stručnih poslova ili stručnog suradnika,

72. šteta u okolišu je svaka šteta nanesena:

a) zaštićenim vrstama i prirodnim staništima prema posebnom propisu iz
područja zaštite prirode, a koja ima značajan nepovoljan utjecaj na
postizanje ili održavanje povoljnog stanja očuvanosti tih staništa i
vrsta i ne uključuje prethodno utvrđene nepovoljne posljedice proizašle
iz operaterove radnje koju je nadležno tijelo izričito odobrilo u skladu
s posebnim propisima iz područja zaštite prirode,

b) vodama, a koja ima značajan negativan utjecaj na ekološko, kemijsko
i/ili količinsko stanje ili ekološki potencijal voda, uključujući štetu
nastalu u skladu s posebnim propisima iz područja vodnoga gospodarstva
uz iznimku onoga što se po tim propisima smatra neodstupanjem od
postizanja ciljeva zaštite voda,

c) morskim vodama koja ima značajan negativan utjecaj na očuvanje i
postizanje dobrog stanja okoliša morskih voda, u skladu s provedbenim
propisima iz područja upravljanja morskim okolišem i obalnim područjem,

d) zemljištu, čije onečišćenje uzrokuje značajan rizik od štetnog
utjecaja na zdravlje ljudi zbog izravnog ili neizravnog unošenja tvari,
smjesa, organizama ili mikroorganizama u, na ili pod zemljište,

73. šteta u smislu odgovornosti za štetu u okolišu je mjerljiv štetni
učinak, odnosno nepovoljna ili negativna promjena na prirodnim dobrima
ili uslugama prirodnih dobara, koji može nastati na izravan ili
neizravan način,

74. štetna tvar je tvar štetna za ljudsko zdravlje ili okoliš, s
dokazanim akutnim i kroničnim toksičnim učincima, vrlo nadražujuća,
kancerogena, mutagena, nagrizajuća, zapaljiva i eksplozivna tvar, ili
tvar koja u određenoj dozi i/ili koncentraciji ima takva svojstva,

75. tlo je gornji sloj Zemljine kore, smješten između kamene podloge i
površine. Tlo se sastoji od čestica minerala, organske tvari, vode,
zraka i živih organizama,

76. tvari su kemijski elementi i njihovi spojevi u prirodnom stanju ili
dobiveni proizvodnim postupkom, uključujući i dodatke (aditive) koji su
nužni za održavanje njihove stabilnosti te nečistoće koje proizlaze iz
proizvodnog postupka, uključujući radioaktivne tvari i genetski
modificirane mikroorganizme i genetski modificirane organizme. U
odredbama ovoga Zakona koje se odnose na okolišnu dozvolu tvar su
kemijski elementi i njihovi spojevi, osim:

-- radioaktivnih tvari određenih posebnim propisom kojim se utvrđuju
osnovne sigurnosne norme za zaštitu zdravlja radnika i šire javnosti od
opasnosti od ionizirajućeg zračenja,

-- genetski modificiranih mikroorganizama koji su određeni posebnim
propisom o kontroliranoj upotrebi genetski modificiranih
mikroorganizama,

-- genetski modificiranih organizama koji su određeni posebnim propisom
kojim se uređuje namjerno ispuštanje genetski modificiranih organizama u
okoliš,

77. tehnika u nastajanju je nova tehnika za industrijsku aktivnost koja
bi, ako se komercijalno razvije, mogla pružiti višu opću razinu zaštite
okoliša ili barem jednaku razinu zaštite okoliša, uz veće uštede
troškova od postojećih najboljih raspoloživih tehnika,

78. temeljno izvješće je izvješće o stanju tla i podzemnih voda koje su
onečišćene opasnim tvarima povezanim s djelatnošću operatera,

79. tijelo javne vlasti je tijelo državne vlasti, tijelo jedinica
lokalne i područne (regionalne) samouprave i pravne osobe s javnim
ovlastima koje obavljaju djelatnosti u vezi s okolišem,

80. učinci industrijske i velike nesreće su sve neposredne ili posredne,
trenutačne ili odgođene nepovoljne posljedice izazvane tim nesrećama na
zdravlje i život ljudi, materijalna dobra i okoliš,

81. uređaj je oprema ili dio opreme postrojenja koji podrazumijeva:
strojeve, oruđa/alate, električne provodnike, cjevovode, željezničke
kolosijeke i iskrcajne dokove u sklopu postrojenja, uključujući i
skladišta te brane i sl. što je nužno za obavljanje djelatnosti
operatera,

82. velika nesreća je događaj, odnosno nekontrolirana pojava izazvana
velikom emisijom, požarom ili eksplozijom i sl. koji su uzrokovani
nekontroliranim razvitkom događanja tijekom djelovanja u području
postrojenja u kojem su prisutne opasne tvari te jedna ili više tih
opasnih tvari i/ili njihovih spojeva nastalih zbog događaja, odnosno
nekontrolirane pojave koji dovode u ozbiljnu trenutačnu ili odgođenu --
naknadnu opasnost za ljudsko zdravlje i život, materijalna dobra i/ili
okoliš unutar područja postrojenja i/ili izvan područja postrojenja,

83. veliki grad je jedinica lokalne samouprave sukladno zakonu kojim se
uređuje lokalna i područna (regionalna) samouprava,

84. verifikacija je standardizirani postupak kojim se osigurava
pouzdanost, točnost i vjerodostojnost izvješća o emisijama u okoliš te
njegova usklađenost s propisanim uputama o praćenju i izvješćivanju,

85. zahvat u okoliš je privremeno ili trajno djelovanje čovjeka koje bi
moglo utjecati na okoliš, za koje je potrebno ishoditi odgovarajuće
odobrenje za realizaciju,

86. zaključci o NRT-u su dokumenti koji sadrže dijelove referentnog
dokumenta o NRT-u kojima se propisuju zaključci o najboljim raspoloživim
tehnikama, opis najboljih raspoloživih tehnika, podatke za procjenu
primjenjivosti NRT-a tehnika, razine emisija povezanih s najboljim
raspoloživim tehnikama, povezano praćenje procesnih pokazatelja i
emisija, povezane razine potrošnje i prema potrebi odgovarajuće mjere za
oporavak lokacije,

87. zainteresirana javnost je javnost na koju utječe ili bi moglo
utjecati odlučivanje o okolišu, ili ima interes u odlučivanju o okolišu;
udruge civilnog društva koje djeluju na području zaštite okoliša i
ispunjavaju sve uvjete sukladno ovom Zakonu smatrat će zainteresiranima,

88. zaštita okoliša je skup odgovarajućih aktivnosti i mjera kojima je
cilj sprječavanje opasnosti za okoliš, sprječavanje nastanka šteta i/ili
onečišćivanja okoliša, smanjivanje i/ili otklanjanje šteta nanesenih
okolišu te povrat okoliša u stanje prije nastanka štete,

89. zdravstvena ekologija je znanstveno stručna disciplina koja se bavi
pitanjima zdravlja i bolesti ljudi koji su uvjetovani čimbenicima
okoliša; to je i teorija i praksa praćenja, držanja pod kontrolom te
sprječavanja negativnog djelovanja na zdravlje štetnih čimbenika
okoliša,

90\. značajna promjena je svaki zahvat i/ili njegova izmjena,
uključujući promjenu prirode rada i/ili funkcioniranja i/ili opsega
rada, postrojenja, uređaja za loženje, postrojenja za spaljivanje ili
postrojenja za suspaljivanje otpada koja prema mišljenju nadležnih
tijela može imati značajan negativan utjecaj na zdravlje ljudi ili na
okoliš.

(2) Ministarstvo je u ovom Zakonu ministarstvo nadležno za zaštitu
okoliša i prirode, a ministar je ministar nadležan za zaštitu okoliša i
prirode.

(3) Nadležno upravno tijelo je tijelo županije, Grada Zagreba, odnosno
velikog grada, koje, prema nadležnostima uređenim ovim Zakonom, obavlja
poslove u području zaštite okoliša.

(4) Tijelo i/ili osoba određena posebnim propisom je tijelo državne
uprave i/ili pravna osoba s javnim ovlastima, određeni posebnim
propisima, koji na temelju tih propisa svojim aktima te posebnim
uvjetima i potvrdama sudjeluju u postupcima: strateške procjene i ocjene
o potrebi strateške procjene; procjene utjecaja zahvata na okoliš,
ocjene o potrebi procjene utjecaja zahvata na okoliš i izdavanja upute o
sadržaju studije o utjecaju zahvata na okoliš, te okolišne dozvole.

\(5\) Izrazi koji se u ovom Zakonu koriste za osobe, uporabljeni su
neutralno i odnose se na muške i ženske osobe.

Primjena drugih propisa i ovoga Zakona u odnosu na posebne propise

Članak 5. (NN [78/15](http://www.zakon.hr/cms.htm?id=12072),
[118/18](https://www.zakon.hr/cms.htm?id=35943))

\(1\) Na pitanja prava na pristup informacijama u postupcima prema ovom
Zakonu koja nisu uređena ovim Zakonom i njegovim provedbenim propisima
primjenjuju se odredbe propisa kojima se uređuje pravo na pristup
informacijama.

\(2\) Na pitanja vezana za Fond za zaštitu okoliša i energetsku
učinkovitost koja nisu uređena ovim Zakonom primjenjuju se odredbe
posebnog propisa kojim je uređeno osnivanje Fonda za zaštitu okoliša i
energetsku učinkovitost.

\(3\) Ovaj Zakon ne primjenjuje se na pitanja odgovornosti onečišćivača
za imovinske i druge štete nanesene fizičkim i pravnim osobama.

\(4\) Na pitanja odgovornosti za štetu u okolišu koja nisu uređena ovim
Zakonom primjenjuju se odredbe propisa kojima se uređuju obvezni odnosi.

\(5\) Na pitanja zaštite okoliša koja nisu uređena ovim Zakonom, a
odnose se na pojedine sastavnice okoliša ili opterećenja primjenjuju se
posebni propisi kojima se uređuje zaštita pojedine sastavnice okoliša,
odnosno kojima se uređuje zaštita okoliša od pojedinog opterećenja.

\(6\) U slučaju da posebnim propisom iz stavka 6. ovoga članka nije
uređena zaštita pojedine sastavnice okoliša, odnosno zaštita okoliša od
opterećenja sukladno ovom Zakonu, na tu sastavnicu, odnosno opterećenje
odgovarajuće se primjenjuje ovaj Zakon.

\(7\) U slučaju da za zaštitu pojedine sastavnice okoliša, odnosno
zaštitu okoliša od opterećenja nije donesen poseban propis, odgovarajuće
se primjenjuje ovaj Zakon.

Ovlaštenja ministra

Članak 6.

\(1\) Način rada u tijelima državne uprave, tijelima jedinica lokalne i
područne (regionalne) samouprave i pravnim osobama koje imaju javne
ovlasti u vezi s provedbom ovoga Zakona propisuje ministar naputkom.

\(2\) Ovlašćuje se ministar da za potrebe izrade nacrta pravilnika, koje
je ovlašten donositi prema ovome Zakonu, osniva povjerenstva, imenuje
članove povjerenstva i tajnika, te uređuje način rada povjerenstva.

\(3\) Ovlašćuje se ministar da određuje naknadu članovima i tajnicima za
rad u povjerenstvima koja je prema ovome Zakonu ovlašten osnivati.

Ciljevi zaštite okoliša

Članak 7.

\(1\) Ciljevi zaštite okoliša u ostvarivanju uvjeta za održivi razvitak
jesu:

-- zaštita života i zdravlja ljudi,

-- zaštita biljnog i životinjskog svijeta, georaznolikosti,
bioraznolikosti i krajobrazne raznolikosti te očuvanje ekološke
stabilnosti,

-- zaštita i poboljšanje kakvoće pojedinih sastavnica okoliša,

-- zaštita ozonskog omotača i ublažavanje klimatskih promjena,

-- zaštita i obnavljanje kulturnih i estetskih vrijednosti krajobraza,

-- sprječavanje velikih nesreća koje uključuju opasne tvari,

-- sprječavanje i smanjenje onečišćenja okoliša,

-- trajna uporaba prirodnih dobara,

-- racionalno korištenje energije i poticanje uporabe obnovljivih izvora
energije,

-- uklanjanje posljedica onečišćenja okoliša,

-- poboljšanje narušene prirodne ravnoteže i ponovno uspostavljanje
njezinih regeneracijskih sposobnosti,

-- ostvarenje održive proizvodnje i potrošnje,

-- napuštanje i nadomještanje uporabe opasnih i štetnih tvari,

-- održivo korištenje prirodnih dobara,

-- osiguranje i razvoj dugoročne održivosti,

-- unaprjeđenje stanja okoliša i osiguravanje zdravog okoliša.

\(2\) Ciljevi iz stavka 1. ovoga članka postižu se primjenom načela
zaštite okoliša i instrumenata zaštite okoliša propisanih ovim Zakonom i
propisima donesenim na temelju ovoga Zakona, te primjenom načela i
instrumenata propisanih posebnim propisima kojima se uređuje zaštita
pojedinih sastavnica, odnosno zaštita od pojedinih opterećenja okoliša.

### II. NAČELA ZAŠTITE OKOLIŠA

Članak 8.

Zaštita okoliša temelji se na uvažavanju općeprihvaćenih načela zaštite
okoliša, poštivanju načela međunarodnog prava zaštite okoliša te
uvažavanju znanstvenih spoznaja.

Načelo održivog razvitka

Članak 9.

\(1\) Prilikom usvajanja polazišta, donošenja strategija, planova i
programa te propisa, i njihovoj provedbi, Hrvatski sabor, Vlada
Republike Hrvatske (u daljnjem tekstu: Vlada), županije, Grad Zagreb,
veliki gradovi, gradovi i općine, u okviru svog djelokruga, moraju
poticati održivi razvitak.

\(2\) U svrhu poticanja održivog razvitka zahtjevi zaštite okoliša
uređeni ovim Zakonom i posebnim propisima moraju biti uključeni u
pripreme i provedbu utvrđenih polazišta i aktivnosti na svim područjima
gospodarskog i socijalnog razvitka.

Načelo predostrožnosti

Članak 10.

\(1\) Pri korištenju okoliša treba štedljivo koristiti sastavnice
okoliša i njima upravljati vodeći računa o mogućnostima ponovnog
korištenja prirodnih i materijalnih dobara, te vodeći računa o
sprječavanju onečišćivanja okoliša, mogućem nastanku šteta po okoliš i
izbjegavanju stvaranja otpada, u najvećoj mogućoj mjeri.

\(2\) Granične vrijednosti emisija, standardi kakvoće okoliša, pravila
postupanja i druge mjere zaštite okoliša moraju biti određene propisom,
odnosno odgovarajućim aktom, a svako djelovanje na okoliš mora biti
planirano i izvedeno na način da uzrokuje što manje opterećivanje
okoliša, vodeći pri tome računa o racionalnom korištenju prirodnih
dobara i energije.

\(3\) Radi izbjegavanja rizika i opasnosti po okoliš, pri planiranju i
izvođenju zahvata treba primijeniti sve utvrđene preventivne mjere
zaštite okoliša što podrazumijeva korištenje dobrih iskustava, kao i
uporabu proizvoda, opreme i uređaja te primjenu proizvodnih postupaka i
sustava održavanja projektiranih parametara postrojenja, koji su
najpovoljniji po okoliš.

\(4\) U cilju preventivnosti, prilikom korištenja okoliša, primjenjuju
se najbolje raspoložive tehnike i u svijetu priznati sustavi održavanja
postrojenja.

\(5\) Operater, koji svojim djelovanjem ili propuštanjem djelovanja na
koje je obvezan propisom ili odgovarajućim aktom, uzrokuje rizik po
okoliš, ili nanosi štetu u okolišu, obvezan je, o svom trošku bez
odgađanja poduzeti nužne mjere zaštite da se izbjegne rizik i šteta u
okoliš.

\(6\) Kada prijeti opasnost od stvarne i nepopravljive štete za zdravlje
ljudi i okoliš, ne smije se odgađati poduzimanje nužnih zaštitnih mjera,
pa ni u slučaju kada ta opasnost nije u cijelosti znanstveno istražena.

\(7\) Odustat će se, odnosno neće se djelovati, obavljati djelatnost
i/ili obaviti zahvat, koji imaju znanstveno dokazanu ili pretpostavljenu
vjerojatnost štetnog i trajno štetnog utjecaja na okoliš, a osobito na
sastavnice okoliša -- bioraznolikost i krajobraz.

Načelo očuvanja vrijednosti prirodnih dobara, bioraznolikosti i
krajobraza

Članak 11.

\(1\) Prirodna dobra i krajobrazne vrijednosti treba nastojati očuvati
na razini obujma i kakvoće koji ne ugrožavaju zdravlje i život čovjeka i
nisu štetni za biljni i životinjski svijet, te ih koristiti na održivi
način tako da se ne umanjuje njihova vrijednost za buduće naraštaje.

\(2\) Tlo je neobnovljivo dobro i mora se koristiti održivo uz očuvanje
njegovih funkcija. Nepovoljni učinci na tlo moraju se izbjegavati u
najvećoj mogućoj mjeri.

\(3\) Zahvati u okoliš koji mogu imati štetni učinak na bioraznolikost i
krajobraznu raznolikost i vrijednost, te očuvanje prirodnog genetskog
sklada i sklada prirodnih zajednica, živih organizama i tvari, nisu
dopušteni, ukoliko se u postupku u skladu s ovim Zakonom i posebnim
propisima ne odluči drukčije.

Načelo zamjene i/ili nadomještaja

Članak 12.

\(1\) Djelovanje, odnosno planirani zahvat koji bi mogao imati štetni
utjecaj na okoliš potrebno je zamijeniti djelovanjem, odnosno zahvatom
koji predstavlja znatno manji rizik za okoliš, što se utvrđuje u
postupcima uređenim ovim Zakonom.

\(2\) Odredba stavka 1. ovoga članka odgovarajuće se primjenjuje na
korištenje postrojenja te pri korištenju opreme i proizvoda, uz obvezno
ograničavanje onečišćenja okoliša na izvoru nastanka.

\(3\) Tvarima koje se mogu ponovno uporabiti, ili koje su biološki
razgradive, treba dati prednost pri uporabi, pa i u slučaju većih
troškova.

Načelo otklanjanja i sanacije štete u okolišu na izvoru nastanka

Članak 13.

Ako je šteta u okolišu nastala kao rezultat djelovanja ili propuštanja
propisanog obveznog djelovanja operatera, odnosno kao rezultat
obavljanja djelatnosti fizičke ili pravne osobe, oni su dužni otkloniti,
odnosno sanirati štetu u okolišu prvenstveno na izvoru nastanka.

Načelo cjelovitog pristupa

Članak 14.

\(1\) Svrha načela cjelovitog pristupa je sprječavanje i/ili svođenje
rizika za okoliš na najmanju moguću mjeru rizika za okoliš u cjelini.

\(2\) Zahtjevi za visokom razinom zaštite okoliša i poboljšanjem kakvoće
okoliša obvezni su sastavni dio svih polazišta kojima je cilj
uravnoteženi gospodarski razvitak, a osiguravaju se sukladno načelu
održivog razvitka.

\(3\) Kod izrade i donošenja dokumenata prostornog uređenja mora se
posebno uzimati u obzir prikladnost zahvata s obzirom na poznate rizike
od prirodnih nepogoda, pouzdanost postojećih i planiranih mjera za
smanjivanje rizika od prirodnih nepogoda, osjetljivost okoliša na
određenom prostoru, odnos prema skladu i vrijednostima krajobraza, odnos
prema neobnovljivim i obnovljivim prirodnim dobrima, kulturnoj baštini i
materijalnim dobrima, te ukupnost njihovih međusobnih utjecaja i
međusobnih utjecaja postojećih i planiranih zahvata na okoliš.

\(4\) Strateškom procjenom okoliša ne dovode se u pitanje pojedinačni
postupci procjene utjecaja na okoliš, niti drugi zakonom propisani
postupci.

Načelo suradnje

Članak 15.

\(1\) Održivi razvitak sukladno ovom Zakonu postiže se suradnjom i
zajedničkim djelovanjem Hrvatskoga sabora, Vlade, županija, Grada
Zagreba, velikih gradova, gradova i općina te svih drugih dionika u
cilju zaštite okoliša, svakoga u okviru svoje nadležnosti i
odgovornosti.

\(2\) Država osigurava suradnju i solidarnost u rješavanju globalnih i
međudržavnih pitanja zaštite okoliša, posebno kroz međunarodne ugovore,
suradnjom s drugim državama i sklapanjem odgovarajućih sporazuma te
obavješćivanjem drugih država o prekograničnim utjecajima na okoliš, o
ekološkim nesrećama, kao i međunarodnom razmjenom informacija o okolišu.

\(3\) Vlada, županije, Grad Zagreb, veliki gradovi, gradovi i općine, u
okviru svoga djelokruga, solidarno i zajednički sudjeluju u provedbi
zaštite okoliša iz svoje nadležnosti, kako bi osigurale provedbu
učinkovitih mjera zaštite okoliša na svom području.

Načelo »onečišćivač plaća«

Članak 16.

\(1\) Onečišćivač snosi troškove nastale onečišćavanjem okoliša.

\(2\) Troškovi iz stavka 1. ovoga članka obuhvaćaju troškove nastale u
vezi s onečišćavanjem okoliša uključujući i troškove procjene štete,
procjene nužnih mjera i troškove otklanjanja štete u okolišu.

\(3\) Onečišćivač snosi i troškove praćenja stanja okoliša i primjene
utvrđenih mjera te troškove poduzimanja mjera prevencije od
onečišćivanja okoliša, bez obzira na to da li su ti troškovi nastali kao
rezultat propisane odgovornosti za onečišćavanje okoliša, odnosno
ispuštanjem emisija u okoliš ili kao naknade utvrđene odgovarajućim
financijskim instrumentima, odnosno kao obveza utvrđena propisom o
smanjivanju onečišćivanja okoliša.

Načelo pristupa informacijama i sudjelovanja javnosti

Članak 17.

\(1\) Javnost ima pravo pristupa informacijama o okolišu kojima
raspolaže tijelo javne vlasti i osobe koje tijelo javne vlasti nadzire
te osobe koje informacije čuvaju za tijelo javne vlasti.

\(2\) Javnost ima pravo na pravodobno obavješćivanje o onečišćavanju
okoliša, uključujući informacije o opasnim tvarima i djelatnostima,
informacije o poduzetim mjerama i s tim u svezi pristup podacima o
stanju okoliša.

\(3\) Javnost ima pravo sudjelovati u postupcima utvrđivanja polazišta,
izrade i donošenja strategija, planova i programa, te izrade i donošenja
propisa i općih akata u vezi sa zaštitom okoliša.

\(4\) Javnost ima pravo sudjelovati u postupcima koji se vode na zahtjev
nositelja zahvata i operatera sukladno ovom Zakonu.

\(5\) Prava iz stavaka 1., 2., 3. i 4. ovoga članka javnost ostvaruje na
način uređen ovim Zakonom i propisima donesenim na temelju ovoga Zakona
te sukladno posebnim propisima.

Načelo poticanja

Članak 18.

\(1\) Vlada, županije, Grad Zagreb, veliki gradovi, gradovi i općine, u
skladu sa svojim nadležnostima, potiču djelatnosti i aktivnosti u svezi
sa zaštitom okoliša koje sprječavaju ili smanjuju onečišćavanje okoliša,
kao i zahvate u okoliš koji smanjuju uporabu tvari, sirovina i energije,
te manje onečišćuju okoliš ili ga iskorištavaju u dopuštenim granicama.

\(2\) Vlada, županije, Grad Zagreb, veliki gradovi, gradovi, općine i
pravne osobe s javnim ovlastima u području zaštite okoliša dužni su
poticati informiranje, izobrazbu i poučavanje javnosti o zaštiti okoliša
i održivom razvitku i utjecati na razvijanje svijesti o zaštiti okoliša
u cjelini.

\(3\) Vlada odgovarajućim mjerama može poticati pravne i fizičke osobe
koje obavljaju gospodarske djelatnosti na učinkovitije provođenje mjera
zaštite okoliša.

\(4\) Vlada, županije, Grad Zagreb, veliki gradovi, gradovi i općine, u
okviru svoga djelokruga, s onečišćivačima i njihovim asocijacijama mogu
sklapati sporazume o dobrovoljnim mjerama koje oni provode u svrhu
dodatnog smanjivanja opterećenja na okoliš.

Načelo prava na pristup pravosuđu

Članak 19.

\(1\) Svaka osoba (građanin i druga fizička, te pravna osoba, njihove
skupine, udruge i organizacije) koja smatra da je njezin zahtjev za
informacijom u pitanjima zaštite okoliša zanemaren, neosnovano odbijen,
bilo djelomično ili u cijelosti, ili ako na njega nije odgovoreno na
odgovarajući način, ima pravo na zaštitu svojih prava sukladno posebnom
propisu o pravu na pristup informacijama.

\(2\) U svrhu zaštite prava na zdrav život i održiv okoliš te u svrhu
zaštite okoliša i pojedinih sastavnica okoliša i zaštite od štetnog
utjecaja opterećenja, osoba koja učini vjerojatnim svoj pravni interes i
osoba koja zbog lokacije zahvata i/ili zbog prirode i/ili utjecaja
zahvata može, u skladu sa zakonom, dokazati da joj je trajno narušeno
pravo, ima pravo osporavati postupovnu i materijalnu zakonitost odluka,
čina i propusta tijela javne vlasti putem nadležnog tijela i/ili
nadležnog suda, u skladu sa zakonom.

### III. SASTAVNICE OKOLIŠA I UTJECAJI OPTEREĆENJA

Zaštita sastavnica okoliša

Članak 20.

\(1\) Sastavnice okoliša moraju biti zaštićene od onečišćenja
pojedinačno i u okviru ostalih sastavnica okoliša, uzimajući u obzir
njihove međusobne odnose i međuutjecaje.

\(2\) Zaštita od onečišćenja i očuvanje pojedine sastavnice okoliša
uređuju se ovim Zakonom, posebnim zakonima, i propisima donesenim na
temelju tih zakona.

Zaštita tla i zemljine kamene kore

Članak 21.

\(1\) Zaštita tla obuhvaća očuvanje zdravlja i funkcija tla,
sprječavanje oštećenja tla, praćenje stanja i promjenu kakvoća tla te
saniranje i obnavljanje oštećenih tala i lokacija.

\(2\) Onečišćenje, odnosno oštećenje tla smatra se štetnim utjecajem na
okoliš, a utvrđivanje prihvatljivih graničnih vrijednosti kakvoće tla
provodi se na temelju posebnih propisa.

\(3\) Zaštita zemljine kamene kore obuhvaća održivo iskorištavanje
mineralnih sirovina, održivo korištenje krajobrazne raznolikosti i
zaštitu geološki vrijednih pojava, objekata i struktura.

\(4\) Da bi se osiguralo održivo korištenje zemljine kamene kore
utvrđuju se mjere zaštite i sanacije u skladu s ovim Zakonom i posebnim
propisima.

Zaštita šumskog područja

Članak 22.

Zaštita šumskih područja obuhvaća zaštitu prirodnih i djelomično
prirodnih sastojina, šumskih kompleksa, kao i zaštitu šumskog tla,
biljnog i životinjskog svijeta koji je u šumskom području, te genetskih
sjemenskih sastojina autohtonih vrsta drveća.

Zaštita zraka

Članak 23.

Zaštita zraka obuhvaća mjere zaštite zraka, poboljšanje kakvoće zraka u
svrhu izbjegavanja ili smanjivanja štetnih posljedica za ljudsko
zdravlje, kakvoću življenja i okoliš u cjelini, očuvanje kakvoće zraka
te sprječavanje i smanjivanje onečišćivanja koja utječu na oštećivanje
ozonskog sloja i promjenu klime.

Zaštita voda

Članak 24.

\(1\) Zaštita voda obuhvaća mjere zaštite voda te poboljšanja stanja
voda radi sprječavanja ili smanjivanja štetnih posljedica za ljudsko
zdravlje, vodne ekosustave, kakvoću života i okoliš u cjelini.

\(2\) Zaštita voda od onečišćavanja provodi se radi očuvanja života i
zdravlja ljudi i zaštite okoliša, te omogućavanja održivog, neškodljivog
i neometanog korištenja voda za različite namjene, u skladu s posebnim
propisom koji uređuje upravljanje vodama.

Zaštita mora i obalnog područja

Članak 25.

\(1\) Zaštita mora i obalnog područja od onečišćenja podrazumijeva:
upravljanje obalnim područjem, morskim dnom i morskim podzemljem, te
morskim okolišem na temelju ekosustavnog pristupa, smanjenje i/ili
uklanjanje onečišćenja, odnosno opterećenja u morskom i obalnom okolišu,
očuvanje zaštićenih i ekološko značajnih područja u moru i obalnom
području, zaštita, očuvanje i obnavljanje morskih resursa te strukture i
funkcije morskih i obalnih ekosustava, sustavno praćenje i promatranje
morskih i obalnih ekosustava, na temelju ekosustavnog pristupa.

\(2\) Zaštita mora obuhvaća mjere zaštite morskog okoliša uključujući
morski ekosustav i obalno područje kao nedjeljive cjeline, sprječavanje
štetnih zahvata s negativnim posljedicama na morski ekosustav imajući u
vidu njihovo kumulativno i sinergijsko djelovanje, održivo korištenje
prirodnih resursa, sprječavanja onečišćenja mora iz zraka, s kopna, s
pomorskih objekata i drugih onečišćivača uslijed pomorskog prometa
uključujući i onečišćenje prouzročeno odbacivanjem s pomorskih objekata
ili iz zrakoplova sa svrhom potapanja ili spaljivanjem na moru, te
prekograničnog onečišćenja, kao i sprječavanje onečišćenja uslijed
velikih nesreća i uklanjanja njihovih posljedica.

\(3\) Zaštita i upravljanje obalnim područjem obuhvaća mjere zaštite
obalnih ekosustava i održivo i integralno upravljanje obalnim resursima
te koordinativne aktivnosti vezane za unapređenje usuglašavanja
djelatnosti svih subjekata nadležnih za obalna područja primjenjujući
pristup integralnog upravljanja obalnim područjem.

\(4\) Država poduzima sve odgovarajuće mjere kako bi spriječila,
smanjila i suzbila onečišćenje morskog okoliša i obalnog područja u
skladu s ovim Zakonom i posebnim propisima.

\(5\) U cilju osiguranja polazišta za postizanje dobroga stanja morskog
okoliša i obalnog područja i polazišta za osiguranje njihove zaštite i
očuvanje, te sprječavanje propadanja morskog okoliša i obalnog područja,
donosi se dokument upravljanja morskim okolišem i obalnim područjem
sukladno članku 56. ovoga Zakona.

Zaštita prirode

Članak 26.

\(1\) Zaštita prirode odnosi se na očuvanje georaznolikosti,
bioraznolikosti, krajobrazne vrijednosti i raznolikosti te zaštitu
prirodnih vrijednosti.

\(2\) Zaštita prirode obuhvaća praćenje stanja prirode, uspostavu
sustava zaštite prirodnih vrijednosti radi njihova trajnoga očuvanja,
osiguranje održivog korištenja prirodnih dobara.

Zaštita od utjecaja opterećenja na okoliš

Članak 27.

Zaštita od nepovoljnog utjecaja i štetnog djelovanja opterećenja na
pojedine sastavnice i okoliš u cjelini uređuje se ovim Zakonom, posebnim
zakonima o pojedinim opterećenjima i propisima donesenim na temelju tih
zakona.

Zaštita od štetnog utjecaja genetski modificiranih organizama

Članak 28.

Zaštita od štetnog utjecaja genetski modificiranih organizama (u
daljnjem tekstu: GMO) obuhvaća mjere kojima se uređuje prekogranični
prijenos, provoz i ograničena uporaba GMO-a i mjere kojima se sprječava
uvođenje u okoliš i stavljanje na tržište GMO-a i proizvoda koji sadrže
i/ili se sastoje i/ili potječu od GMO-a protivno odredbama posebnog
propisa.

Zaštita od buke

Članak 29.

\(1\) Zaštita od buke provodi se radi zaštite od buke štetne za zdravlje
ljudi, a koja predstavlja svaki zvuk koji prekoračuje najviše dopuštene
razine utvrđene posebnim propisima s obzirom na vrijeme i mjesto
nastanka u sredini u kojoj ljudi rade i borave.

\(2\) Zaštita od buke obuhvaća mjere zaštite od buke na kopnu, u moru i
obalnom području mora, vodi i u zraku, radi sprječavanja, smanjivanja i
otklanjanja opasnosti za zdravlje ljudi.

Zaštita od ionizirajućih zračenja i nuklearna sigurnost

Članak 30.

\(1\) Zaštita od ionizirajućih zračenja obuhvaća načela i mjere zaštite
od ionizirajućih zračenja, postupanje u izvanrednim događanjima, način
postupanja s radioaktivnim otpadom radi osiguranja i smanjivanja rizika
za život i zdravlje ljudi te okoliš.

\(2\) Nuklearna sigurnost obuhvaća mjere sigurnosti i zaštite pri
uporabi nuklearnih materijala i u obavljanju nuklearnih djelatnosti u
svrhu sprječavanja izvanrednih događaja čija posljedica može biti
radioaktivno onečišćenje okoliša.

Zaštita od štetnog utjecaja kemikalija

Članak 31.

Zaštita od štetnog utjecaja kemikalija, njihovih spojeva i pripravaka
obuhvaća mjere i postupke kojima se od njihovoga štetnog djelovanja
štiti zdravlje ljudi, materijalna dobra i okoliš.

Zaštita od svjetlosnog onečišćenja

Članak 32.

\(1\) Svjetlosno onečišćenje je promjena razine prirodne svjetlosti u
noćnim uvjetima uzrokovana unošenjem svjetlosti proizvedene ljudskim
djelovanjem.

\(2\) Zaštita od svjetlosnog onečišćenja obuhvaća mjere zaštite od
nepotrebnih, nekorisnih ili štetnih emisija svjetlosti u prostor u zoni
i izvan zone koju je potrebno osvijetliti te mjere zaštite noćnog neba
od prekomjernog osvjetljenja.

\(3\) Zaštita od svjetlosnog onečišćenja određuje se na temelju
zdravstvenih, bioloških, ekonomskih, kulturoloških, pravnih,
sigurnosnih, astronomskih i drugih standarda.

Gospodarenje otpadom

Članak 33.

Gospodarenje otpadom obuhvaća mjere za sprječavanje nastanka i
smanjivanje količina otpada, bez uporabe postupaka i/ili načina koji
predstavljaju rizik po okoliš, te mjere za sprječavanje štetnog
djelovanja otpada na ljudsko zdravlje i okoliš.

### IV. SUBJEKTI ZAŠTITE OKOLIŠA

Članak 34. (NN [78/15](http://www.zakon.hr/cms.htm?id=12072),
[118/18](https://www.zakon.hr/cms.htm?id=35943))

Održivi razvitak i zaštitu okoliša unutar svoga Ustavom utvrđenoga
djelokruga osiguravaju:

-- Hrvatski sabor,

-- Vlada,

-- ministarstva i druga nadležna tijela državne uprave,

-- županije i Grad Zagreb,

-- veliki gradovi, gradovi i općine,

− Fond za zaštitu okoliša i energetsku učinkovitost,

-- pravne osobe s javnim ovlastima,

-- osobe ovlaštene za stručne poslove zaštite okoliša,

-- pravne i fizičke osobe odgovorne za onečišćavanje okoliša sukladno
ovom Zakonu i posebnim propisima, te druge pravne i fizičke osobe koje
obavljaju gospodarsku djelatnost,

-- udruge civilnog društva koje djeluju na području zaštite okoliša, te

-- građani kao pojedinci, njihove skupine, udruge i organizacije.

Članak 35.

\(1\) Hrvatski sabor unutar svoga Ustavom utvrđenoga djelokruga
osigurava održivi razvitak i zaštitu okoliša sukladno ovom Zakonu,
posebnim zakonima kojima se uređuje zaštita sastavnica okoliša i zaštita
okoliša od štetnog utjecaja i nepovoljnog djelovanja opterećenja, te
sukladno propisima donesenim na temelju zakona, a osobito:

-- prati i razmatra stanje zaštite okoliša i ostvarenje održivog
razvitka putem izvješća koje podnosi Vlada prema ovom Zakonu i posebnim
propisima,

-- utvrđuje i donosi odgovarajuća polazišta za održivi razvitak i
zaštitu okoliša.

\(2\) Vlada unutar svoga Ustavom utvrđenoga djelokruga osigurava održivi
razvitak i zaštitu okoliša sukladno ovom Zakonu, posebnim zakonima
kojima se uređuje zaštita sastavnica okoliša i zaštita od opterećenja te
sukladno propisima donesenim na temelju zakona, a osobito:

-- prati i razmatra stanje zaštite okoliša putem propisanih izvješća,

-- utvrđuje i predlaže Hrvatskome saboru odgovarajuća polazišta za
održivi razvitak i zaštitu okoliša,

-- odgovarajućim mjerama potiče obrazovanje i poučavanje javnosti u vezi
s održivim razvitkom i zaštitom okoliša,

-- osigurava financijska i druga sredstva za unaprjeđenje sustava
zaštite okoliša,

-- sklapa međunarodne sporazume i zaključuje međunarodne ugovore vezano
za područje zaštite okoliša i osigurava uvjete za njihovu provedbu,

-- po potrebi osniva odgovarajuća stručna i savjetodavna tijela za
izvršavanje zadaća preuzetih međunarodnim sporazumima i ugovorima iz
područja zaštite okoliša.

Članak 36.

\(1\) Županije i Grad Zagreb u svojem djelokrugu uređuju, organiziraju,
financiraju i unaprjeđuju poslove zaštite okoliša koji su im ovim
Zakonom i posebnim propisima stavljeni u nadležnost, a od područnog
(regionalnog) su značaja za zaštitu okoliša, unaprjeđenje stanja okoliša
na njihovom području.

\(2\) Veliki gradovi, gradovi i općine u svojem djelokrugu uređuju,
organiziraju, financiraju i unaprjeđuju poslove zaštite okoliša koji su
im ovim Zakonom i posebnim propisima stavljeni u nadležnost, a od
lokalnog su značaja za zaštitu okoliša, unaprjeđenje stanja okoliša na
njihovom području.

\(3\) Iznimno od stavka 2. ovoga članka, na velike gradove na
odgovarajući način primjenjuju se i odredbe o poslovima od područnog
(regionalnog) značaja za zaštitu okoliša, unaprjeđenje stanja okoliša,
ako su im ovim Zakonom, odnosno posebnim propisima stavljeni u
nadležnost.

Članak 36.a (NN [118/18](https://www.zakon.hr/cms.htm?id=35943))

\(1\) Poslove prikupljanja i objedinjavanja prikupljenih podataka i
informacija o okolišu i prirodi, radi osiguravanja i praćenja provedbe
politike zaštite okoliša i održivog razvitka, obavlja Ministarstvo.

\(2\) Djelatnost Ministarstva, među ostalim, obuhvaća i:

-- uspostavu, razvoj, vođenje i koordinaciju jedinstvenog informacijskog
sustava zaštite okoliša u Državi,

-- prikupljanje i objedinjavanje podataka i /ili informacija o okolišu,

-- vođenje odgovarajućih baza podataka o okolišu te upis u registar
sustava za ekološko upravljanje i neovisno ocjenjivanje EMAS te ostale
poslove u skladu s člankom 211. ovoga Zakona,

-- praćenje i izvješćivanje o stanju okoliša,

-- praćenje i izvješćivanje o utjecaju okoliša na zdravlje, u suradnji s
Hrvatskim zavodom za javno zdravstvo,

-- obavljanje stručno-savjetodavnih poslova pri određivanju sadržaja,
metodologije i načina praćenja stanja okoliša i vođenja jedinstvenog
informacijskog sustava zaštite okoliša,

-- pripremu podataka za izradu dokumenata i izvješća u vezi sa zaštitom
okoliša i održivim razvitkom,

-- izradu stručnih podloga za izradu, odnosno suradnju na izradi,
dokumenata održivog razvitka i zaštite okoliša te izvješća koja se daju
u vezi s provedbom tih dokumenata,

-- izradu Izvješća o stanju okoliša iz članka 58. stavka 1. ovoga
Zakona,

-- izradu Nacionalne liste pokazatelja,

-- suradnju s tijelima državne uprave, upravnim odjelima županije,
upravnim odjelima Grada Zagreba, upravnim odjelima velikog grada, grada
i općine, pravnim osobama s javnim ovlastima i drugim osobama,
međunarodnim tijelima, institucijama i udrugama na izradi i realizaciji
projekata i programa zaštite okoliša,

-- provođenje, odnosno sudjelovanje u provedbi međunarodnih ugovora i
sporazuma iz područja zaštite okoliša kojih je Država stranka, u dijelu
koji se odnosi na izvješćivanje prema preuzetima obvezama,

-- sudjelovanje u projektima i programima iz područja zaštite okoliša
koji se provode na temelju međunarodnih ugovora,

-- osiguravanje uvjeta za pristup informacijama o okolišu, kojima
raspolaže i koje nadzire.

\(3\) Ministarstvo obavlja i stručne poslove zaštite prirode sukladno
posebnom zakonu kojim se uređuje zaštita prirode.

\(4\) Ministarstvo je središnje informacijsko tijelo države za
koordinaciju izvješćivanja i izvješćivanje Europske komisije o provedbi
pojedinih propisa zaštite okoliša te provodi koordinaciju izvješćivanja
i izvješćivanje.

\(5\) Ministarstvo surađuje s Europskom agencijom za okoliš i izvješćuje
u skladu sa zahtjevima Europske okolišne informacijske i promatračke
mreže (EIONET).

\(6\) Nacionalna lista pokazatelja iz stavka 2. podstavka 10. ovoga
članka izrađuje se na temelju posebnih propisa i međunarodnih ugovora,
vodeći računa o specifičnim zahtjevima za zaštitu okoliša.

\(7\) Nacionalna lista pokazatelja redovito se ažurira i objavljuje na
internetskim stranicama Ministarstva.

Savjet za održivi razvitak i zaštitu okoliša

Članak 37.

\(1\) U cilju postizanja koordiniranog i usuglašenog gospodarskog
razvitka vezano za područje zaštite okoliša i osiguranja uvjeta za
održivi razvitak, te radi kontinuiteta osiguranja stručne i znanstvene
osnove za uređenje pojedinih pitanja u području zaštite okoliša i
održivog razvitka osniva se Savjet za održivi razvitak i zaštitu okoliša
(u daljnjem tekstu: Savjet).

\(2\) Savjet osniva Vlada.

\(3\) Savjet ima devet članova uključujući i predsjednika Savjeta.
Predsjednika i članove savjeta Vlada imenuje iz redova znanstvenih,
stručnih, javnih i drugih djelatnika te predstavnika središnjih tijela
državne uprave nadležnih za pojedinu sastavnicu okoliša, odnosno
opterećenja i predstavnika udruga civilnog društva koje djeluju na
području zaštite okoliša.

\(4\) Savjet daje mišljenja na prijedloge dokumenata iz područja zaštite
okoliša i održivog razvitka koje donosi Vlada, odnosno Hrvatski sabor,
daje mišljena na prijedloge i ocjene o usklađenosti rješavanja pitanja
zaštite okoliša i gospodarskog razvitka, daje mišljenja na prijedloge i
ocjene o usklađenosti rješavanja pitanja vezanih za zaštitu klime i
ozonskog sloja te obavlja i druge zadaće koje mu povjeri Vlada ili
Ministarstvo u skladu s ovim Zakonom.

\(5\) Savjet donosi poslovnik o svom radu.

\(6\) Članovima Savjeta pripada naknada za rad u Savjetu.

\(7\) Sredstva za rad Savjeta osiguravaju se u državnom proračunu, a
iznos naknade za rad u Savjetu utvrđuje Vlada odlukom.

\(8\) Stručne i administrativne poslove za Savjet obavlja Ministarstvo.

Članak 38. (NN [78/15](http://www.zakon.hr/cms.htm?id=12072),
[118/18](https://www.zakon.hr/cms.htm?id=35943))

Brisan.

Fond za zaštitu okoliša i energetsku učinkovitost

Članak 39.

\(1\) Poslove financiranja pripreme, provedbe i razvoja programa,
projekata i sličnih aktivnosti u području očuvanja, održivog korištenja,
zaštite i unaprjeđivanja okoliša, te u području energetske učinkovitosti
i korištenja obnovljivih izvora energije, promidžbu ciljeva i načela
zaštite okoliša radi postizanja sustavnog i cjelovitog očuvanja kakvoće
okoliša, očuvanja bioraznolikosti, krajobrazne raznolikosti te
georaznolikosti i racionalnog korištenja prirodnih dobara i energije kao
osnovnih uvjeta održivog razvitka te ostvarivanja prava građana na zdrav
okoliš, obavlja Fond za zaštitu okoliša i energetsku učinkovitost u
skladu s posebnim zakonom.

\(2\) Sredstva za financiranje djelatnosti Fonda za zaštitu okoliša i
energetsku učinkovitost osiguravaju se, sukladno Načelu »onečišćivač
plaća«, iz naknada i posebnih naknada koje plaćaju obveznici plaćanja za
zaštitu okoliša i energetsku učinkovitost te iz drugih izvora sukladno
posebnim propisima.

Osobe ovlaštene za stručne poslove zaštite okoliša

Članak 40. (NN [78/15](http://www.zakon.hr/cms.htm?id=12072),
[118/18](https://www.zakon.hr/cms.htm?id=35943))

\(1\) Stručne poslove zaštite okoliša i prirode, pod uvjetima propisanim
ovim Zakonom, obavlja ovlaštenik.

\(2\) Ovlaštenik pod uvjetima određenim ovim Zakonom i pravilnikom iz
stavka 9. ovoga članka može obavljati stručne poslove koji se odnose na
sljedeće grupe stručnih poslova:

1\. GRUPA:

-- izradu studija o značajnom utjecaju strategije, plana ili programa na
okoliš (u daljnjem tekstu: strateška studija),

2\. GRUPA:

-- izradu studija o utjecaju zahvata na okoliš, uključujući i
dokumentaciju za provedbu postupka ocjene o potrebi procjene utjecaja
zahvata na okoliš, dokumentacije za određivanje sadržaja studije o
utjecaju na okoliš i dokumentaciju o usklađenosti glavnog projekta s
mjerama zaštite okoliša i programom praćenja stanja okoliša,

3\. GRUPA:

-- izradu poglavlja i studija ocjene prihvatljivosti strategije, plana
ili programa za ekološku mrežu,

-- izradu poglavlja i studija ocjene prihvatljivosti zahvata za ekološku
mrežu,

-- pripremu i izradu dokumentacije za postupak utvrđivanja
prevladavajućeg javnog interesa s prijedlogom kompenzacijskih uvjeta,

4\. GRUPA:

-- izradu procjene rizika i osjetljivosti za sastavnice okoliša,

-- izradu programa zaštite okoliša,

-- izradu izvješća o stanju okoliša,

5\. GRUPA:

-- praćenje stanja okoliša,

6\. GRUPA:

-- izradu dokumentacije vezano za postupak izdavanja okolišne dozvole,
uključujući izradu Temeljnog izvješća,

-- izradu izvješća o sigurnosti,

-- izradu sanacijskih elaborata, programa i sanacijskih izvješća,

-- procjenu šteta nastalih u okolišu, uključujući i prijeteće opasnosti,

7\. GRUPA:

-- izradu projekcija emisija izvješća o provedbi politike i mjera
smanjenja emisija i nacionalnog izvješća o promjeni klime,

-- izradu izvješća o proračunu (inventaru) emisija stakleničkih plinova
i drugih emisija onečišćujućih tvari u okoliš,

-- izradu i/ili verifikaciju izvješća o emisijama stakleničkih plinova
iz postrojenja i zrakoplova,

-- izradu i/ili verifikaciju izvješća o održivosti proizvodnje biogoriva
i izvješća o emisijama stakleničkih plinova,

-- izradu i/ili verifikaciju izvješća o emisijama stakleničkih plinova u
životnom vijeku fosilnih goriva,

-- izradu i/ili verifikaciju posebnih elaborata, proračuna i projekcija
za potrebe sastavnica okoliša,

8\. GRUPA:

-- obavljanje stručnih poslova za potrebe sustava upravljanja okolišem i
neovisnog ocjenjivanja,

-- izradu elaborata o usklađenosti proizvoda s mjerilima u postupku
ishođenja znaka zaštite okoliša »Prijatelj okoliša« i znaka EU Ecolabel,

-- izradu elaborata o utvrđivanju mjerila za određenu skupinu proizvoda
za dodjelu znaka zaštite okoliša »Prijatelj okoliša«,

-- izradu elaborata o zaštiti okoliša koji se odnose na zahvate za koje
nije propisana obveza procjene utjecaja na okoliš, niti ocjene o potrebi
procjene,

-- obavljanje stručnih poslova za potrebe Registra onečišćavanja
okoliša.

\(3\) Ovlaštenik za obavljanje stručnih poslova iz stavka 2. ovoga
članka mora ispunjavati uvjete sukladno ovom Zakonu i pravilniku iz
stavka 9. ovoga članka.

\(4\) Ovlaštenik može započeti obavljati neki od stručnih poslova iz
stavka 2. ovoga članka nakon što ishodi suglasnost Ministarstva za
obavljanje tih stručnih poslova.

\(5\) Iznimno od stavka 2. ovoga članka, ovlaštenik za stručne poslove
izrade i/ili verifikacije izvješća o emisijama stakleničkih plinova iz
postrojenja i zrakoplova te verifikacije izvješća o održivosti
proizvodnje biogoriva, uključujući izvješća o emisijama stakleničkih
plinova, te za verifikaciju izvješća o emisijama stakleničkih plinova u
životnom vijeku fosilnih goriva mora biti akreditiran sukladno posebnom
propisu kojim se uređuje zaštita zraka.

\(6\) O izdanim suglasnostima iz stavka 4. ovoga članka Ministarstvo
vodi očevidnik.

\(7\) Ministarstvo redovito ažurira i objavljuje na internetskim
stranicama popis izdanih suglasnosti iz stavka 4. ovoga članka.

\(8\) Nositelj zahvata, operater i izrađivač strategije, plana ili
programa ne mogu obavljati stručne poslove zaštite okoliša i prirode u
svojstvu ovlaštenika, u istom postupku koji se vodi sukladno odredbama
ovoga Zakona.

\(9\) Način izdavanja suglasnosti za obavljanje stručnih poslova,
sadržaj i način vođenja očevidnika iz stavka 6. ovoga članka te druga
pitanja s tim u vezi pobliže propisuje ministar pravilnikom.

Zahtjev za izdavanje suglasnosti

Članak 41. (NN [118/18](https://www.zakon.hr/cms.htm?id=35943))

\(1\) Zahtjev za izdavanje suglasnosti iz članka 40. stavka 4. ovoga
Zakona (u daljnjem tekstu: zahtjev) podnosi se Ministarstvu.

\(2\) U zahtjevu pravna osoba, odnosno fizička osoba -- obrtnik mora
navesti nazive stručnih poslova odnosno grupu/grupe poslova za koje
traži suglasnost.

\(3\) Uz zahtjev pravna osoba odnosno fizička osoba -- obrtnik dužna je
priložiti dokaze o ispunjavanju propisanih uvjeta, i to:

1\. za voditelja stručnih poslova:

-- presliku diplome,

-- dokaz o radnom stažu,

-- presliku uvjerenja o položenom stručnom ispitu,

-- i druge dokaze sukladno pravilniku iz članka 40. stavka 9. ovoga
Zakona,

2\. za svakog stručnog suradnika:

-- presliku diplome,

-- dokaz o radnom stažu,

-- presliku uvjerenja o položenom stručnom ispitu,

-- i druge dokaze sukladno pravilniku iz članka 40. stavka 9. ovoga
Zakona,

3\. presliku odgovarajuće potvrde Hrvatske akreditacijske agencije ako
je obveza pribavljanja takve potvrde propisana ovim Zakonom, odnosno
posebnim propisom.

4\. ostale dokaze sukladno pravilniku iz članka 40. stavka 9. ovoga
Zakona.

Suglasnost

Članak 42. (NN [118/18](https://www.zakon.hr/cms.htm?id=35943))

\(1\) Ovlaštenik može pribaviti suglasnost za obavljanje grupe stručnih
poslova ili više grupa stručnih poslova.

\(2\) Postupak izdavanja suglasnosti mora se provesti u roku od 60 dana
od dana primitka urednog zahtjeva.

\(3\) Suglasnost za obavljanje stručnih poslova daje se za razdoblje od
pet godina.

\(4\) Suglasnost iz stavka 3. ovoga članka je upravni akt.

\(5\) Protiv suglasnosti iz stavka 1. ovoga članka žalba nije dopuštena,
ali se može pokrenuti upravni spor.

Članak 43. (NN [118/18](https://www.zakon.hr/cms.htm?id=35943))

\(1\) U slučaju prestanka ispunjavanja propisanih uvjeta, odnosno
promjene u propisanim uvjetima za obavljanje registrirane djelatnosti
ovlaštenik je dužan u roku od 30 dana od prestanka ispunjavanja
propisanih uvjeta, odnosno promjene obavijestiti Ministarstvo o
novonastalim okolnostima.

\(2\) Ministarstvo će rješenjem ukinuti suglasnost nakon obavijesti iz
stavka 1. ovog članka ako nisu ispunjeni uvjeti iz članka 41. ovoga
Zakona.

\(3\) Protiv rješenja iz stavka 2. ovoga članka žalba nije dopuštena,
ali se može pokrenuti upravni spor.

Ukidanje suglasnosti

Članak 44. (NN [118/18](https://www.zakon.hr/cms.htm?id=35943))

\(1\) Ministarstvo će, po službenoj dužnosti rješenjem, ovlašteniku
ukinuti suglasnost za obavljanje stručnih poslova i prije isteka roka iz
članka 42. stavka 3. ovoga Zakona u sljedećim slučajevima:

-- na zahtjev ovlaštenika,

-- ako prestane ispunjavati uvjete za davanje suglasnosti,

-- ako stručne poslove obavlja protivno ovom Zakonu, propisima donesenim
na temelju ovoga Zakona ili posebnim propisima,

-- ako se u dva postupka koji se vode temeljem ovoga Zakona utvrdi
stručna neutemeljenost i necjelovitost dokumenata koje izrađuje sukladno
izdanoj suglasnosti,

-- ako se inspekcijskim nadzorom utvrdi da je ovlaštenik prestao
ispunjavati neki od Zakonom, odnosno posebnim propisom propisanih
posebnih uvjeta,

-- ako Ministarstvo uvidom u odgovarajuću dokumentaciju u spisima utvrdi
da ovlaštenik stručne poslove ne obavlja na propisani način.

\(2\) Iznimno, Ministarstvo može postupiti u smislu odredbe stavka 1.
ovoga članka i kada o nepravilnostima u radu ovlaštenika sazna na druge
načine, od naručitelja usluga, nositelja zahvata, investitora, operatera
i sl, odnosno kada ovlaštenik obavijesti Ministarstvo o prestanku
bavljenja stručnim poslovima za koje mu je izdana suglasnost
Ministarstva u kojem slučaju se suglasnost ukida danom koji ovlaštenik
navodi u obavijesti.

\(3\) Za donošenje rješenja o ukidanju suglasnosti dovoljno je da se
utvrdi jedan od slučajeva iz stavka 1. ovoga članka.

\(4\) Protiv rješenja iz stavaka 1. i 2. ovoga članka žalba nije
dopuštena, ali se može pokrenuti upravni spor.

\(5\) Kada se inspekcijskim nadzorom utvrdi da je pravna osoba koja
posjeduje potvrdu o stručnoj i tehničkoj osposobljenosti za obavljanje
poslova sukladno odredbama ovoga Zakona prestala ispunjavati bilo koji
od uvjeta na temelju kojih je takva potvrda pribavljena, nadležna
inspekcija će o tome obavijestiti tijelo koje je izdalo potvrdu radi
provedbe mjera prema posebnom zakonu, odnosno postupit će prema
odredbama ovoga Zakona.

Podnošenje novog zahtjeva nakon ukidanja suglasnosti

Članak 45. (NN [118/18](https://www.zakon.hr/cms.htm?id=35943))

\(1\) Pravna osoba, odnosno obrtnik kojem je ukinut suglasnost zbog
prestanka ispunjavanja propisanih uvjeta može podnijeti zahtjev za
izdavanje nove suglasnosti kada ispuni propisane uvjete.

\(2\) Pravna osoba, odnosno obrtnik kojem je suglasnost ukinut zbog
obavljanja poslova na način protivan propisima na temelju kojih je
suglasnost pribavljena ne može podnijeti zahtjev za izdavanje nove
suglasnosti prije isteka roka od pet godina od dana pravomoćnosti
rješenja o ukidanju suglasnosti.

Prestanak važenja suglasnosti

Članak 46.

\(1\) Suglasnost prestaje važiti danom brisanja pravne osobe iz sudskog
registra.

\(2\) Ovlaštenik je bez odgađanja dužan obavijestiti Ministarstvo o
nastupu uvjeta iz stavka 1. ovoga članka.

\(3\) Ministarstvo rješenjem utvrđuje prestanak važenja suglasnosti
prema stavku 1. ovoga članka. Nakon što rješenje postane izvršno ono je
pravni temelj za promjenu podataka u očevidniku.

\(4\) Protiv rješenja iz stavka 3. ovoga članka žalba nije dopuštena,
ali se može pokrenuti upravni spor.

Obveza polaganja stručnog ispita za osobe zaposlene kod ovlaštenika

Članak 47.

\(1\) Fizičke osobe koje u svojstvu voditelja kod ovlaštenika, odnosno
ovlaštenik fizička osoba obavljaju poslove iz područja zaštite okoliša
(u daljnjem tekstu: stručne osobe) dužne su položiti stručni ispit za
obavljanje poslova iz područja zaštite okoliša, te upotpunjavati svoje
znanje prema programu za polaganje stručnih ispita propisanim
pravilnikom iz stavka 5. ovoga članka.

\(2\) Stručnim ispitom provjerava se poznavanje važećih propisa iz
područja koja uređuje ovaj Zakon i drugih propisa značajnih za primjenu
ovoga Zakona.

\(3\) Stručni ispit iz stavka 1. ovoga članka polaže se u Ministarstvu.
Stručni ispit provodi povjerenstvo koje osniva ministar odlukom. Po
potrebi ministar će odlukom imenovati više povjerenstava.

\(4\) Članovi povjerenstva imenuju se s popisa osoba koje određuje
ministar iz redova znanstvenih i stručnih djelatnika, stručnih
djelatnika Ministarstva i predstavnika tijela ili osoba predloženih od
strane ministara nadležnih za pojedine sastavnice okoliša.

\(5\) Program, uvjete i način polaganja stručnog ispita, kao i
upotpunjavanje i usavršavanje znanja osoba koje su položile ispit iz
stavka 1. ovoga članka, te njegove provjere, propisuje ministar
pravilnikom.

\(6\) Povjerenstvo koje provodi stručni ispit iz stavka 1. ovoga članka
ima pravo na naknadu.

\(7\) Iznos i način isplate naknade iz stavka 6. ovoga članka propisuje
ministar odlukom.

Članak 48.

\(1\) Ministarstvo vodi očevidnik izdanih potvrda o položenom stručnom
ispitu i suglasnostima izdanim ovlaštenicima.

\(2\) U očevidniku iz stavka 1. ovoga članka evidentiraju se podaci o
stručnom radu ovlaštenika i osoba koje su položile stručni ispit, te
podaci o cjeloživotnom obrazovanju.

\(3\) Sadržaj i načini vođenja očevidnika iz stavka 1. ovoga članka
propisuje se pravilnikom iz članka 47. stavka 5. ovoga Zakona.

Članak 49.

Posebnim zakonom može se urediti udruživanje stručnih osoba koje
obavljaju stručne poslove zaštite okoliša u Komoru inženjera i
stručnjaka zaštite okoliša i prirode.

### V. DOKUMENTI ODRŽIVOG RAZVITKA I ZAŠTITE OKOLIŠA

Članak 50.

\(1\) Temeljni dokumenti održivog razvitka i zaštite okoliša su:

-- Strategija održivog razvitka Republike Hrvatske

-- Plan zaštite okoliša Republike Hrvatske

-- Program zaštite okoliša

-- Izvješće o stanju okoliša.

\(2\) Pod dokumentima održivog razvitka i zaštite okoliša u širem smislu
podrazumijevaju se i strategije, planovi, programi i izvješća koje se
donose prema posebnim propisima u pojedinim sektorima za pojedine
sastavnice okoliša i opterećenja.

\(3\) Strategije donesene prema ovom Zakonu i strategije donesene prema
posebnim propisima za pojedine sastavnice okoliša i opterećenja, na
odgovarajući način, prenose se u Strategiju iz stavka 1. ovoga članka.

Strategija održivog razvitka Republike Hrvatske

Članak 51. (NN [78/15](http://www.zakon.hr/cms.htm?id=12072))

\(1\) Strategijom održivog razvitka Republike Hrvatske (u daljnjem
tekstu: Strategija) se dugoročno usmjerava gospodarski i socijalni
razvitak te zaštita okoliša prema održivom razvitku Države. Strategijom
se utvrđuju smjernice dugoročnog djelovanja definiranjem ciljeva i
utvrđivanjem mjera za njihovo ostvarenje, uvažavajući postojeće stanje i
preuzete međunarodne obveze.

\(2\) Strategija sadrži osobito:

-- analizu postojećeg gospodarskog, socijalnog i okolišnog stanja,

-- načela i mjerila za određivanje ciljeva i prioriteta održivog
razvitka Države,

-- osnovne ciljeve i mjere održivog razvitka gospodarstva, održivog
socijalnog razvitka, te zaštite okoliša po pojedinim područjima,

-- institucije koje će biti uključene u provedbu Strategije,

-- način provedbe i odgovornost za provedbu Strategije,

-- praćenje provedbe Strategije skupom pokazatelja.

\(3\) Strategiju izrađuje Ministarstvo u suradnji s drugim središnjim
tijelima državne uprave. Izradu Strategije koordinira Ministarstvo.

\(4\) Strategiju, na prijedlog Vlade, donosi Hrvatski sabor.

\(5\) Strategija održivog razvitka Republike Hrvatske se prije donošenja
objavljuje na internetskim stranicama Ministarstva. Nakon donošenja
Strategija se objavljuje u »Narodnim novinama«.

\(6\) Strategija se donosi svakih deset godina, a njezina izmjena i
dopuna po potrebi, na prijedlog Ministarstva.

\(7\) Razvojni dokumenti pojedinih područja i djelatnosti moraju biti
usklađeni s načelima, osnovnim ciljevima, prioritetima i mjerama
održivog razvitka po pojedinim područjima utvrđenim u Strategiji.

Plan zaštite okoliša Republike Hrvatske

Članak 52. (NN [78/15](http://www.zakon.hr/cms.htm?id=12072))

\(1\) Plan zaštite okoliša Republike Hrvatske (u daljnjem tekstu: Plan)
određuje prioritetne ciljeve zaštite okoliša u Državi. Plan mora biti
usuglašen sa Strategijom.

\(2\) Plan sadrži osobito: mjere i aktivnosti u području zaštite okoliša
u Državi, način provedbe mjera, redoslijed ostvarivanja mjera, rok
izvršavanja, nositelje provedbe, projekte, procjenu sredstava za
provedbu Plana te analizu troškova i koristi.

\(3\) Plan se donosi za razdoblje od osam godina. Izvršavanje Plana
provjerava se za četverogodišnje razdoblje provedbe.

\(4\) Plan izrađuje Ministarstvo, a donosi ga Vlada.

\(5\) Plan se objavljuje u »Narodnim novinama«.

\(6\) Nadzor nad provedbom Plana provodi Ministarstvo.

\(7\) Plan odnosno njegove izmjene i dopune se donose na temelju analize
učinkovitosti primijenjenih mjera i stanja u okolišu utvrđenog Izvješćem
o stanju okoliša za to razdoblje, a prema potrebi i ranije, kada to
predloži Ministarstvo.

\(8\) Pri izradi Plana iz stavka 1. ovoga članka moraju se uzeti u obzir
i planovi upravljanja po pojedinim sastavnicama okoliša.

Program zaštite okoliša

Članak 53. (NN [78/15](http://www.zakon.hr/cms.htm?id=12072),
[118/18](https://www.zakon.hr/cms.htm?id=35943))

\(1\) Programom zaštite okoliša (u daljnjem tekstu: Program) se u skladu
s područnim (regionalnim), odnosno lokalnim posebnostima i obilježjima
područja za koje se Program donosi, pobliže razrađuju mjere iz Plana
koje se odnose na to područje.

\(2\) Program sadrži osobito:

-- uvjete i mjere zaštite okoliša, prioritetne mjere zaštite okoliša po
sastavnicama okoliša i pojedinim prostornim cjelinama područja za koji
se Program donosi,

-- subjekte koji su dužni provoditi mjere utvrđene Programom i
ovlaštenja u svezi s provedbom utvrđenih mjera zaštite okoliša,

-- praćenje stanja okoliša i ocjenu potrebe uspostave mreže za dodatno
praćenje stanja okoliša u području za koji se Program donosi,

-- način provedbe interventnih mjera u iznenadnim slučajevima
onečišćivanja okoliša u području za koji se Program donosi,

-- rokove za poduzimanje pojedinih utvrđenih mjera,

-- izvore financiranja za provedbu utvrđenih mjera i procjenu potrebnih
sredstava.

\(3\) Program donose predstavnička tijela županije, Grada Zagreba i
velikih gradova, uz prethodnu suglasnost Ministarstva koju ono daje
temeljem prethodno pribavljenih mišljenja ministarstava i drugih
državnih tijela o pojedinim pitanjima koja podliježu njihovoj
nadležnosti.

\(4\) Program se donosi u roku od šest mjeseci nakon donošenja Plana.

\(5\) Program se donosi za razdoblje od četiri godine.

\(6\) Prilikom izrade i donošenja Programa županija i veliki gradovi na
njezinom području dužni su odgovarajuće međusobno surađivati.

\(7\) Programi županije, Grada Zagreba i velikog grada moraju biti
usuglašeni s Planom.

\(8\) Usuglašenost Programa iz stavka 7. ovoga članka utvrđuje
Ministarstvo prilikom izdavanja prethodne suglasnosti iz stavka 3. ovoga
članka.

\(9\) Program se objavljuje u službenom glasilu jedinice lokalne,
odnosno područne (regionalne) samouprave.

\(10\) Županija, Grad Zagreb i veliki grad dužni su Program dostaviti
Ministarstvu u roku od mjesec dana od dana njegova donošenja.

\(11\) Program odnosno njegove izmjene i dopune se donose na temelju
analize učinkovitosti primijenjenih mjera i stanja u okolišu utvrđenog
Izvješćem o stanju okoliša u županiji, odnosno Gradu Zagrebu te velikom
gradu, a prema potrebi može se donijeti i ranije.

Članak 54. (NN [118/18](https://www.zakon.hr/cms.htm?id=35943))

\(1\) Ukoliko je to predviđeno Programom županije, Program za svoje
područje, mogu donijeti i grad i općina. Prilikom izrade i donošenja
Programa grad i općina obvezni su surađivati sa županijom čijem području
pripadaju i odgovarajućim gradovima i općinama na čije područje, vezano
za zaštitu okoliša, može utjecati Program.

\(2\) U slučaju iz stavka 1. ovoga članka Program donosi predstavničko
tijelo grada, odnosno općine.

\(3\) Program grada i općine se objavljuje u službenom glasilu jedinice
lokalne samouprave.

\(4\) Grad i općina su obvezni Program dostaviti Ministarstvu u roku od
mjesec dana od dana njegova donošenja.

\(5\) Program grad i općina mogu donijeti, za četverogodišnje razdoblje
ukoliko je došlo do izmjena i/ili dopuna Programa županije kojima je to
određeno. Izmjene i/ili dopune tih Programa, za isto razdoblje, mogu se
donijeti na temelju analize učinkovitosti primijenjenih mjera i stanja u
okolišu utvrđenog Izvješćem o stanju okoliša u gradu, odnosno općini u
četverogodišnjem razdoblju, a prema potrebi i ranije.

Strategija upravljanja morskim okolišem i obalnim područjem i Plan
intervencija kod iznenadnog onečišćenja mora

Članak 55.

U smislu članka 50. ovoga Zakona dokumentom zaštite okoliša
podrazumijevaju se i:

-- Strategija upravljanja morskim okolišem i obalnim područjem,

-- Plan intervencija kod iznenadnih onečišćenja mora (u daljnjem tekstu:
Plan intervencija).

Članak 56. (NN [78/15](http://www.zakon.hr/cms.htm?id=12072))

\(1\) Strategijom upravljanja morskim okolišem i obalnim područjem
dugoročno se određuju i usmjeravaju ciljevi upravljanja morskim okolišem
i obalnim područjem na načelima održivog razvitka i integralnog
upravljanja obalnim područjem, primjenjujući ekosustavni pristup u
skladu s ukupnim gospodarskim, društvenim, socijalnim i kulturnim
razvitkom na području Države.

\(2\) Strategiju upravljanja morskim okolišem i obalnim područjem
izrađuje Ministarstvo u suradnji sa središnjim tijelima državne uprave
nadležnim za poslove: prostornoga uređenja, pomorstva, turizma, prometa,
infrastrukture, regionalnog razvoja, gospodarstva, poljoprivrede,
ribarstva, šumarstva, vodnoga gospodarstva, znanosti, zdravstva,
vanjskih i europskih poslova, obrane, kulture i upravljanja državnom
imovinom. Izradu Strategije upravljanja morskim okolišem i obalnim
područjem koordinira Ministarstvo.

\(3\) Strategiju upravljanja morskim okolišem i obalnim područjem, na
prijedlog Vlade, donosi Hrvatski sabor.

\(4\) Akcijske programe Strategije upravljanja morskim okolišem i
obalnim područjem, te njihove izmjene i dopune, na prijedlog
Ministarstva, donosi Vlada.

\(5\) Ciljeve zaštite okoliša, područje primjene i određivanje
pripadnosti, plan djelovanja u pripremi dokumenata za morski okoliš i
obalno područje (Početna procjena ukupnog stanja, Skup značajki dobrog
stanja okoliša, Skup ciljeva, Sustav praćenja i promatranja morskog
okoliša i obalnog područja) i Program zaštite i upravljanja morskim
okolišem i obalnim područjem, potrebu djelovanja, način suradnje, tijela
nadležna za provedbu, način provedbe i iznimke, način izvještavanja,
informiranja i sudjelovanja javnosti te druga pitanja s tim u vezi
pobliže uređuje Vlada uredbom.

Članak 57. (NN [78/15](http://www.zakon.hr/cms.htm?id=12072),
[12/18](https://www.zakon.hr/cms.htm?id=27155),
[118/18](https://www.zakon.hr/cms.htm?id=35943))

\(1\) Planom intervencija utvrđuju se postupci i mjere za predviđanje,
sprječavanje, ograničavanje, spremnost za i reagiranje na iznenadna
onečišćenja mora radi zaštite morskog okoliša i obalnog područja.

\(2\) Plan intervencija temelji se na procjeni rizika i prijetnji od
onečišćenja mora koja se izrađuje za razdoblje od deset godina.

\(3\) Plan intervencija te njegove izmjene i dopune sukladno ovom
Zakonu, zakonu kojim se uređuje zaštita i očuvanje prirodnih morskih
bogatstava i morskog okoliša te posebnom propisu o sigurnosti pri
odobalnom istraživanju i eksploataciji ugljikovodika predlaže
ministarstvo nadležno za pomorstvo u suradnji sa središnjim tijelom
državne uprave nadležnim za zaštitu okoliša, a donosi ga Vlada.

\(4\) Plan intervencija objavljuje se u »Narodnim novinama«.

\(5\) Plan intervencija daje se na raspolaganje Europskoj komisiji,
drugim državama članicama, odnosno susjednim trećim zemljama koje bi
mogle biti pogođene i javnosti.

\(6\) Država sukladno ovom Zakonu i Zakonu o potvrđivanju Sporazuma o
Subregionalnom planu intervencija za sprječavanje, spremnost za i
reagiranje na iznenadna onečišćenja Jadranskog mora većih razmjera
(»Narodne novine« -- Međunarodni ugovori, br. 7/08.), kojim je
uspostavljen mehanizam suradnje država članica, odnosno trećih zemalja,
redovito ispituje svoju pripravnost za učinkovito djelovanje u suradnji
s državama članicama koje bi mogle biti pogođene, relevantnim agencijama
Europske unije te na osnovi uzajamnosti s trećim zemljama koje bi mogle
biti pogođene.

Izvješće o stanju okoliša

Članak 58. (NN [118/18](https://www.zakon.hr/cms.htm?id=35943))

\(1\) Za potrebe praćenja ostvarivanja ciljeva iz dokumenata održivog
razvitka i zaštite okoliša iz članaka 51. i 52. ovoga Zakona,
strateških, planskih i programskih dokumenata vezanih za pojedine
sastavnice okoliša i opterećenja, kao i drugih dokumenata vezanih za
zaštitu okoliša te zbog cjelovitog uvida u stanje okoliša, Hrvatski
sabor za razdoblje od četiri godine razmatra izvješće o stanju okoliša
na državnoj razini.

\(2\) Izvješće o stanju okoliša sadrži osobito: pregled ostvarivanja
ciljeva Strategije i Plana, podatke o stanju sastavnica okoliša i
opterećenja na okoliš, integriranih tema te tema opće politike zaštite
okoliša te druge podatke od značenja za zaštitu okoliša.

\(3\) Izvješće o stanju okoliša koje se odnosi na državnu razinu
izrađuje se temeljem zahtjeva strateških, planskih i programskih
dokumenata održivog razvitka i zaštite okoliša, te temeljem pokazatelja
određenih Nacionalnom listom pokazatelja, izvješćima iz članka 59. ovoga
Zakona i drugih izvješća i podataka u skladu sa stavkom 2. ovoga članka.

\(4\) Izvješće o stanju okoliša na državnoj razini Vladi predlaže
Ministarstvo, a Vlada ga podnosi Hrvatskom saboru.

Članak 59. (NN [118/18](https://www.zakon.hr/cms.htm?id=35943))

\(1\) Za potrebe praćenja ostvarivanja ciljeva iz Programa i programskih
dokumenata vezanih za pojedine sastavnice okoliša i opterećenja kao i
drugih dokumenata vezanih za zaštitu okoliša te zbog cjelovitog uvida u
stanje okoliša na području jedinice lokalne i područne (regionalne)
samouprave predstavničko tijelo županije, Grada Zagreba, odnosno velikog
grada za razdoblje od četiri godine razmatra izvješće o stanju okoliša u
županiji, Gradu Zagrebu, odnosno velikom gradu.

\(2\) Izvješće o stanju okoliša koje se odnosi na provedbu Programa
županije, Grada Zagreba, velikog grada, izrađuje nadležno upravno tijelo
županije, Grada Zagreba, odnosno velikog grada.

\(3\) Izvješće o stanju okoliša iz stavka 1. ovoga članka sadrži
odgovarajuće podatke sukladno članku 58. stavku 2. ovoga Zakona i druge
podatke potrebne za izradu toga Izvješća, ovisno o posebnim značajkama
područja za koje se Izvješće podnosi.

\(4\) Izvješće iz stavka 1. ovoga članka predstavničkom tijelu jedinice
lokalne, odnosno područne (regionalne) samouprave podnosi izvršno tijelo
te jedinice.

\(5\) Izvješće iz stavka 1. ovoga članka dostavlja se Ministarstvu u
roku od mjesec dana nakon razmatranja i prihvaćanja na sjednici
predstavničkog tijela jedinice lokalne, odnosno područne (regionalne)
samouprave.

Planovi operatera i drugih pravnih i fizičkih osoba koje obavljaju
djelatnosti vezano za područje zaštite okoliša

Članak 60. (NN [118/18](https://www.zakon.hr/cms.htm?id=35943))

\(1\) Operater je obvezan izraditi Plan usklađivanja postrojenja s
tehničkim standardima zaštite okoliša uređenim ovim Zakonom, odnosno
posebnim propisom te s propisanim mjerama iz potvrđenih međunarodnih
ugovora.

\(2\) Pri izradi Plana iz stavka 1. ovoga članka operater je obvezan
poštivati ovim Zakonom i posebnim propisima određene tehničke standarde
i rokove prilagodbe postrojenja te se pridržavati utvrđenih tehničkih
standarda i rokova prilikom provedbe toga Plana.

\(3\) Pravne i fizičke osobe - obrtnici koje obavljaju djelatnosti
vezano za područje zaštite okoliša, odnosno djelatnosti vezane za
pojedinu sastavnicu okoliša i/ili opterećenje sukladno posebnim
propisima kada su prema tim propisima obvezne u svrhu zaštite okoliša
izrađivati odgovarajuće planske dokumente u svezi djelatnosti koju
obavljaju, obvezne su pri izradi tih planskih dokumenta odgovarajuće
primijeniti i odredbe ovoga Zakona i propisa donesenih na temelju ovoga
Zakona o izvještavanju i dostavljanju podataka Ministarstvu.

\(4\) Kada obveza iz stavka 3. ovoga članka nije propisana, pravna i
fizička osoba - obrtnik može sama za svoje potrebe izraditi planski
dokument glede zaštite okoliša vezano za obavljanje svoje djelatnosti.

### VI. INSTRUMENTI ZAŠTITE OKOLIŠA

#### 1. Standardi kakvoće okoliša i tehnički standardi zaštite okoliša

Članak 61. (NN [78/15](http://www.zakon.hr/cms.htm?id=12072))

\(1\) Standardi kakvoće okoliša koji sadrže granične vrijednosti
pokazatelja za pojedine sastavnice okoliša i za osobito vrijedne,
osjetljive ili ugrožene područne cjeline određuju se zakonom, a ako nisu
određeni zakonom propisuje ih uredbom Vlada, odnosno ministar nadležan
za pojedinu sastavnicu okoliša pravilnikom. Standardi kakvoće okoliša za
pojedinu lokaciju, mogu se odrediti u postupku procjene utjecaja zahvata
na okoliš, odnosno u postupku izdavanja okolišne dozvole za postojeće
postrojenje.

\(2\) Propisom iz stavka 1. ovoga članka mogu se propisati postupak i
rokovi za postizanje standarda zaštite okoliša i moguća odstupanja
standarda kakvoće okoliša.

\(3\) Za određene proizvode, postrojenja, pogone ili uređaje, opremu i
proizvodne postupke koji mogu prouzročiti rizik ili opasnost za okoliš,
posebnim propisima određuju se tehnički standardi zaštite okoliša.

\(4\) Tehničkim standardima iz stavka 3. ovoga članka određuju se
granične vrijednosti emisija u vezi s proizvodnim postupkom i
korištenjem postrojenja, pogona, uređaja, opreme, te granične
vrijednosti pokazatelja sastavnica proizvoda.

\(5\) Tehničkim standardima iz stavka 3. ovoga članka propisuju se:
način izrade, proizvodnje, označavanja, postupanja i korištenja
proizvoda; način korištenja pogona, uređaja, opreme i proizvodnih
postupaka, način utvrđivanja i praćenja kakvoće proizvoda, pogona,
uređaja, opreme i proizvodnih postupaka, postupak homologacije, način
obračuna troškova utvrđivanja i praćenja kakvoće proizvoda, pogona,
uređaja, opreme i proizvodnih postupaka te postupanje s proizvodima,
postrojenjima, pogonima, uređajima i opremom nakon prestanka korištenja.

\(6\) Tehničke standarde iz stavka 3. ovoga članka propisuje uredbom
Vlada, odnosno ministar nadležan za pojedinu sastavnicu okoliša
pravilnikom.

\(7\) Propisima iz stavaka 1. i 6. ovoga članka određuju se postupak i
rokovi za postizanje standarda kakvoće okoliša i tehničkih standarda
zaštite okoliša te postupak i rokovi za njihovu primjenu na postojeće
proizvode, postrojenja, pogone, uređaje i opremu.

\(8\) Iznimno od stavka 6. ovoga članka, tehničke standarde emisije
onečišćujućih tvari iz motora s unutarnjim izgaranjem koji se ugrađuju u
necestovne pokretne strojeve, zahtjeve o homologaciji koje moraju
zadovoljavati, metode i postupke ispitivanja, način priznavanja
dokumenata o homologaciji izdanih u drugim državama, sadržaj potvrde
(certifikata) o sukladnosti, naknade za provođenje postupka
homologacije, način obračuna troškova praćenja propisanih tehničkih
standarda, uvjete koje moraju ispunjavati pravne osobe za obavljanje
postupka homologacije, praćenja kakvoće proizvoda stavljenih na tržište
i praćenja emisija u zrak propisuje pravilnikom čelnik središnjeg tijela
državne uprave nadležnog za mjeriteljstvo u suradnji s ministrom.

#### 2. Strateška procjena utjecaja strategije, plana i programa na okoliš

Članak 62.

\(1\) Strateška procjena utjecaja na okoliš (u daljnjem tekstu:
strateška procjena) je postupak kojim se procjenjuju vjerojatno značajni
utjecaji na okoliš koji mogu nastati provedbom strategije, plana ili
programa.

\(2\) Strateškom procjenom stvara se osnova za promicanje održivog
razvitka kroz objedinjavanje uvjeta za zaštitu okoliša u strategije,
planove i programe pojedinog područja. Time se omogućava da se
mjerodavne odluke o prihvaćanju strategije, plana i programa donose uz
poznavanje mogućih značajnih utjecaja koje bi strategija, plan i program
svojom provedbom mogao imati na okoliš, a nositeljima zahvata pružaju se
okviri djelovanja i daje se mogućnost uključivanja bitnih elemenata
zaštite okoliša u donošenje odluka.

Obveza provedbe strateške procjene

Članak 63. (NN [78/15](http://www.zakon.hr/cms.htm?id=12072),
[118/18](https://www.zakon.hr/cms.htm?id=35943))

\(1\) Strateška procjena obvezno se provodi za:

-- strategije, planove i programe, njihove izmjene i dopune, uključujući
i one čija se provedba financira iz sredstava Europske unije, a koji se
donose na državnoj, područnoj (regionalnoj) te na lokalnoj razini, iz
područja: poljoprivrede, šumarstva, ribarstva, energetike, industrije,
rudarstva, prometa, elektroničkih komunikacija, turizma, prostornog
planiranja, regionalnog razvoja, gospodarenja otpadom i vodnog
gospodarstva kada daju okvir za zahvate koji podliježu ocjeni o potrebi
procjene utjecaja na okoliš, odnosno procjeni utjecaja na okoliš;

-- strategije, planove i programe za koje se prema posebnom propisu iz
područja zaštite prirode utvrdi da mogu imati značajan negativan utjecaj
na ekološku mrežu.

\(2\) Za strategije, planove i programe za koje se obvezno provodi
strateška procjena obvezna je i provedba odgovarajuće ocjene prema
posebnom propisu iz područja zaštite prirode.

\(3\) Ako se strategija i/ili plan i/ili program donose u objedinjenom
postupku provest će se jedinstveni postupak strateške procjene.

Postupak ocjene o potrebi strateške procjene

Članak 64. (NN [78/15](http://www.zakon.hr/cms.htm?id=12072),
[118/18](https://www.zakon.hr/cms.htm?id=35943))

\(1\) Za strategije, planove i programe kojima se određuje uporaba malih
površina na lokalnoj razini te za manje izmjene i dopune strategija,
planova i programa iz članka 63. ovoga Zakona obvezno se provodi
postupak u kojem se odlučuje o potrebi provedbe strateške procjene (u
daljnjem tekstu: postupak ocjene). Postupak ocjene provodi se na način
uređen ovim Zakonom i uredbom iz stavka 6. ovoga članka.

\(2\) Postupak ocjene provodi se za sve strategije, planove i programe
koji daju okvir za zahvate koji podliježu procjeni utjecaja na okoliš
odnosno ocjeni o potrebi procjene utjecaja na okoliš.

\(3\) U postupku ocjene donosi se odluka koja se temelji na pojedinačnim
ispitivanjima i/ili kriterijima utvrđenim uredbom iz stavka 6. ovoga
članka uključujući mišljenja drugih nadležnih tijela.

\(4\) Kada se u postupku ocjene donese odluka o obvezi provedbe
strateške procjene, strateška procjena se provodi primjenom odredbi
ovoga Zakona o strateškoj procjeni strategije, plana i programa.

\(5\) Potreba provedbe ocjene o potrebi procjene utjecaja strategije,
plana i programa na ekološku mrežu utvrđuju se prema posebnom propisu.

\(6\) Zahtjev i kriterije za provedbu ocjene o potrebi strateške
procjene i strateške procjene; određivanje okvira za zahvate u
strategijama, planovima i programima koji podliježu procjeni utjecaja na
okoliš; način pojedinačnih ispitivanja, kriterije za utvrđivanje
vjerojatno značajnog utjecaja izmjena i/ili dopuna strategija, planova
ili programa na okoliš u postupku ocjene i način provedbe postupka
ocjene; način provedbe postupka strateške procjene, obvezni sadržaj i
način izrade strateške studije te postupak u svezi s tim, obvezni
sadržaj mišljenja i drugih akata u tom postupku, rokovi u tom postupku;
obvezni sadržaj izvješća o načinu na koji su u strategiju, plan ili
program integrirani uvjeti zaštite okoliša utvrđeni strateškom
procjenom, način praćenja stanja okoliša glede značajnih utjecaja
strategije, plana i programa prilikom njihove provedbe, način provjere
provedbe mjera zaštite okoliša koje su postale sadržajem strategije,
plana ili programa, postupak imenovanja i opoziva povjerenstva za
stratešku procjenu, obvezni sastav, način rada, obvezni sadržaj
mišljenja koje izdaje povjerenstvo za stratešku procjenu, te druga
pitanja s tim u vezi, pobliže uređuje Vlada uredbom.

Strategije, planovi i programi koji ne podliježu strateškoj procjeni

Članak 65.

Strateškoj procjeni ne podliježu:

-- strategije, planovi i programi koji služe isključivo za potrebe
nacionalne obrane i/ili civilne zaštite, odnosno oni koji se primjenjuju
u nuždi te vanjski planovi zaštite i spašavanja,

-- financijske i proračunske strategije, planovi i programi.

Nadležnost za provedbu strateške procjene i ocjene o potrebi strateške
procjene

Članak 66. (NN [118/18](https://www.zakon.hr/cms.htm?id=35943))

\(1\) Tijelo zaduženo za izradu strategije, plana ili programa dužno je
prije započinjanja postupka izrade strategije, plana ili programa
ishoditi mišljenje Ministarstva, odnosno nadležnog upravnog tijela za
zaštitu okoliša u županiji o potrebi provedbe postupka ocjene, odnosno
strateške procjene.

\(2\) Postupak ocjene o potrebi strateške procjene za strategiju, plan i
program, iz članka 64. ovoga Zakona, provodi nadležno tijelo za područje
za koje se strategija, plan ili program donosi, u suradnji s
Ministarstvom, odnosno nadležnim upravnim tijelom za zaštitu okoliša u
županiji.

\(3\) Stratešku procjenu za strategiju, plan i program iz članka 63. i
članka 64. stavka 4. ovoga Zakona provodi nadležno tijelo za područje za
koje se strategija, plan ili program donosi, u suradnji s Ministarstvom,
odnosno nadležnim upravnim tijelom za zaštitu okoliša u županiji.

Način provedbe strateške procjene

Članak 67. (NN [78/15](http://www.zakon.hr/cms.htm?id=12072))

\(1\) Strateška procjena se provodi tijekom izrade nacrta prijedloga
strategije, plana ili programa prije utvrđivanja konačnog prijedloga i
upućivanja u postupak donošenja, na način propisan ovim Zakonom i
uredbom iz članka 64. stavka 6. ovoga Zakona.

\(2\) U postupku strateške procjene osigurava se informiranje i
sudjelovanje javnosti na način propisan ovim Zakonom i uredbom iz članka
160. stavka 2. ovoga Zakona.

\(3\) Iznimno od stavaka 1. i 2. ovoga članka, postupak provedbe
strateške procjene i informiranja te sudjelovanja javnosti u tom
postupku, koji se provodi tijekom izrade dokumenata prostornog uređenja
uključujući prostorne planove na državnoj, područnoj (regionalnoj) i
lokalnoj razini provodi se u ranoj fazi izrade toga plana sukladno
posebnom zakonu, u dijelu u kojem nije u suprotnosti s odredbama ovoga
Zakona.

Članak 68.

\(1\) U postupku strateške procjene izrađuje se strateška studija.
Strateška procjena provodi se na temelju rezultata utvrđenih strateškom
studijom.

\(2\) Strateškom studijom određuju se, opisuju i procjenjuju očekivani
značajni učinci na okoliš koje može uzrokovati provedba strategije,
plana ili programa i razumne alternative vezano za zaštitu okoliša koje
uzimaju u obzir ciljeve i obuhvat te strategije, plana ili programa.

\(3\) Sadržaj svake pojedine strateške studije, ovisno o strategiji,
planu ili programu za čije se potrebe izrađuje, određuje tijelo nadležno
za provedbu strateške procjene sukladno obveznom sadržaju i postupku
propisanom uredbom iz članka 64. stavka 6. ovoga Zakona.

\(4\) Strateška studija je stručna podloga koja se prilaže uz
strategiju, plan i program.

Članak 69.

U svrhu izbjegavanja umnožavanja strateške procjene neće se provoditi
strateška procjena za strategiju, plan ili program na nižoj razini, za
čije polazne osnove je strateška procjena provedena strateškom procjenom
strategije, plana ili programa na višoj razini i za koji je ovim Zakonom
odnosno posebnim zakonom utvrđena obveza usklađenosti niže razine s
višom razinom.

Članak 70.

\(1\) Tijelo nadležno za provedbu strateške procjene, odnosno za
postupak ocjene sukladno ovom Zakonu stratešku studiju i nacrt
prijedloga strategije, plana ili programa obvezno je dostaviti na
mišljenje tijelima i/ili osobama određenim posebnim propisima.

\(2\) Tijelo i/ili osoba određena posebnim propisom obvezni su svoje
mišljenje dostaviti tijelu nadležnom za provedbu strateške procjene,
odnosno za postupak ocjene u roku od 30 dana. Ukoliko mišljenje ne bude
dostavljeno u propisanom roku, smatra se da prema posebnim propisima
nema posebnih utjecaja i uvjeta vezanih za zaštitu okoliša koje je
potrebno uvažiti u strategiji, planu ili programu.

Članak 71. (NN [118/18](https://www.zakon.hr/cms.htm?id=35943))

\(1\) Tijelo nadležno za provedbu strateške procjene prije upućivanja
prijedloga strategije, plana ili programa u proceduru donošenja, obvezno
je o strateškoj procjeni ishoditi mišljenje Ministarstva, odnosno
nadležnog upravnog tijela za zaštitu okoliša u županiji.

\(2\) Tijelo nadležno za provedbu postupka ocjene o potrebi strateške
procjene dužno je, prije upućivanja prijedloga strategije, plana ili
programa u proceduru donošenja, o postupku ocjene ishoditi mišljenje
Ministarstva, odnosno nadležnog upravnog tijela za zaštitu okoliša u
županiji.

\(3\) U slučaju kada se radi o postupku ocjene i strateškoj procjeni za
donošenje dokumenata prostornog uređenja, odnosno izmjene i dopune
dokumenata prostornog uređenja na državnoj, područnoj (regionalnoj) i
lokalnoj razini, mišljenje iz stavka 1. odnosno stavka 2. ovoga članka
ishodit će se u okviru suglasnosti na taj plan prema posebnom zakonu.

\(4\) Mišljenja iz stavaka 1., 2. i 3. ovoga članka daju se u skladu s
odredbama uredbe iz članka 64. stavka 6. ovoga Zakona

Članak 72. (NN [118/18](https://www.zakon.hr/cms.htm?id=35943))

\(1\) Prije nego što je utvrđen nacrt prijedloga strategije, plana ili
programa koji se daje na javnu raspravu uključujući javni uvid i javno
izlaganje, nacrt prijedloga strategije, plana i programa razmatra, a
rezultate strateške studije ocjenjuje savjetodavno stručno povjerenstvo
(u daljnjem tekstu: povjerenstvo za stratešku procjenu) i o tome daje
svoje mišljenje.

\(2\) Povjerenstvo za stratešku procjenu strategije, plana ili programa
imenuje čelnik tijela nadležan za provedbu strateške procjene.

\(3\) Sastav i broj članova povjerenstva za stratešku procjenu određuje
se ovisno o obuhvatu i drugim značajkama strategije, plana ili programa
za koji se provodi strateška procjena.

\(4\) Članovi povjerenstva za stratešku procjenu imenuju se s popisa
osoba koje odredi ministar iz redova znanstvenih i stručnih djelatnika,
predstavnika područne (regionalne), odnosno lokalne samouprave,
predstavnika tijela državne uprave i predstavnika pravnih osoba s javnim
ovlastima te predstavnika Ministarstva. Jedan od članova povjerenstva
obvezno je predstavnik ministarstva nadležnog za zaštitu okoliša,
odnosno nadležnog upravnog tijela za zaštitu okoliša u županiji.

\(5\) Popis osoba iz stavka 4. ovoga članka objavljuje se na
internetskim stranicama ministarstva nadležnog za zaštitu okoliša.

\(6\) Povjerenstvo za stratešku procjenu ima pravo na naknadu za svoj
rad.

\(7\) Visinu i način isplate naknade za rad povjerenstva određuje
ministar, odnosno čelnik tijela nadležnog za provedbu strateške procjene
odlukom.

Članak 73. (NN [118/18](https://www.zakon.hr/cms.htm?id=35943))

\(1\) Prije stavljanja u proceduru donošenja pri utvrđivanju konačnog
prijedloga strategije, plana ili programa tijelo nadležno za provedbu
strateške procjene obvezno je uzeti u obzir rezultate strateške
procjene, mišljenja tijela i/ili osoba određenih posebnim propisom,
razmotriti primjedbe, prijedloge i mišljenja javnosti i rezultate
prekograničnih konzultacija ako su bile obvezne sukladno ovom Zakonu,
koji su dani na nacrt prijedloga strategije, plana i programa, mišljenje
savjetodavnog stručnog povjerenstva i mišljenje Ministarstva, odnosno
nadležnog upravnog tijela za zaštitu okoliša u županiji.

\(2\) Postupak strateške procjene završava izvješćem tijela nadležnog za
provedbu strateške procjene.

\(3\) Izvješće sadrži informaciju o: načinu na koji su pitanja zaštite
okoliša integrirana u strategiju, plan ili program, rezultatima toga
postupka te mjerama zaštite okoliša i načinu praćenja primjene mjera
koje su postale sadržajem strategije plana ili programa kao i načinu
praćenja značajnih utjecaja na okoliš donesene strategije plana ili
programa, te ostale podatke sukladno uredbi iz članka 64. stavka 6.
ovoga Zakona.

\(4\) O Izvješću iz stavka 2. ovoga članka i donesenoj strategiji, planu
i programu tijelo nadležno za provedbu strateške procjene u skladu s
ovim Zakonom i uredbom iz članka 160. stavka 2. ovoga Zakona informira
javnost, tijela i/ili osobe određene posebnim propisom i države koje su
sudjelovale u prekograničnim konzultacijama kada su one bile obvezne
sukladno ovom Zakonu.

\(5\) Nakon donošenja strategije, plana ili programa tijelo nadležno za
njegovo donošenje obvezno je prilikom provedbe strategije, plana i
programa osigurati praćenje mjera zaštite okoliša koje su postale
njegovim sadržajem.

Članak 74. (NN [118/18](https://www.zakon.hr/cms.htm?id=35943))

\(1\) Kada strateška procjena uključuje i ocjenu prihvatljivosti
strategije, plana ili programa za ekološku mrežu prema posebnom propisu,
postupak ocjene prihvatljivosti strategije, plana i programa za ekološku
mrežu provodi se u okviru postupka strateške procjene.

\(2\) U slučaju iz stavka 1. ovoga članka izvješće tijela nadležnog za
provedbu postupka strateške procjene sadrži i informaciju o provedenom
postupku ocjene prihvatljivosti za ekološku mrežu, rezultatima tog
postupka te mjere ublažavanja negativnih utjecaja na ciljeve očuvanja i
cjelovitost područja ekološke mreže.

\(3\) Rezultati ocjene prihvatljivosti za ekološku mrežu, mjere
ublažavanja negativnih utjecaja na ciljeve očuvanja i cjelovitost
područja ekološke mreže obvezujući su za tijelo koje donosi i tijelo
koje provodi strategiju, plan ili program.

Sredstva za stratešku procjenu i ocjenu o potrebi strateške procjene

Članak 75.

\(1\) Sredstva za stratešku procjenu i ocjenu o potrebi strateške
procjene, kada se ti postupci provode za strategiju, plan i program koji
se donose na državnoj razini, osiguravaju se iz sredstava državnog
proračuna i iz drugih izvora u skladu sa zakonom.

\(2\) Sredstva za stratešku procjenu i ocjenu o potrebi procjene, kada
se ti postupci provode za strategiju, plan i program na područnoj
(regionalnoj) i lokalnoj razini, osiguravaju se iz proračuna jedinica
područne (regionalne), odnosno lokalne samouprave i iz drugih izvora u
skladu sa zakonom.

#### 3. Procjena utjecaja zahvata na okoliš

Definicija i svrha procjene utjecaja zahvata na okoliš

Članak 76. (NN [78/15](http://www.zakon.hr/cms.htm?id=12072),
[12/18](https://www.zakon.hr/cms.htm?id=27155))

\(1\) Procjena utjecaja zahvata na okoliš je procjena mogućih značajnih
utjecaja zahvata na okoliš temeljem njihove prirode, veličine ili
lokacije, određenih ovim Zakonom i uredbom iz članka 78. stavka 3. ovoga
Zakona.

\(2\) Procjenom utjecaja na okoliš prepoznaje se, opisuje i ocjenjuje,
na prikladan način, utjecaj svakog pojedinačnog zahvata iz stavka 1.
ovoga članka na okoliš, tako da se utvrđuje mogući izravni i neizravni
utjecaj zahvata na sljedeće čimbenike: zemljište, tlo, vode, more, zrak
i klimu, šume, stanovništvo i zdravlje ljudi, biljni i životinjski
svijet, biološku raznolikost, s posebnom pozornošću usmjerenom na vrste
i staništa zaštićene sukladno posebnom zakonu, prirodne vrijednosti,
krajobraz, materijalnu imovinu, kulturnu baštinu, uzimajući u obzir
njihove međuodnose, te podložnost zahvata riziku od nastanka velike
nesreće ili katastrofa ako je to relevantno za zahvat.

\(3\) Procjena utjecaja zahvata na okoliš mora osigurati ostvarenje
načela predostrožnosti u ranoj fazi planiranja zahvata kako bi se
utjecaji zahvata sveli na najmanju moguću mjeru i postigla najveća
moguća očuvanost kakvoće okoliša, što se postiže usklađivanjem i
prilagođavanjem namjeravanog zahvata s prihvatnim mogućnostima okoliša
na određenom području.

\(4\) Procjena utjecaja zahvata na okoliš provodi se u okviru pripreme
namjeravanog zahvata, prije podnošenja zahtjeva za izdavanje lokacijske
dozvole za provedbu zahvata ili drugog odobrenja za zahvat za koji
izdavanje lokacijske dozvole nije obvezno i taj postupak obuhvaća:

-- podnošenje zahtjeva sukladno članku 80. ovoga Zakona,

-- razmatranje mišljenja tijela i/ili osoba određenih posebnim propisom,
mišljenja jedinica lokalne i područne (regionalne) samouprave na čijem
području se nalazi zahvat ili bi zahvat mogao imati utjecaj na njihovo
područje, sukladno članku 89. stavku 4. ovoga Zakona,

-- informiranje i sudjelovanje javnosti sukladno člancima 160. do 163.
ovoga Zakona i, ako je relevantno, sukladno člancima 135. i 136. ovog
Zakona,

-- donošenje rješenja sukladno članku 89. ovoga Zakona,

-- ugrađivanje rezultata procjene utjecaja zahvata na okoliš u sadržaj
dozvola za provedbu zahvata sukladno članku 89.a ovoga Zakona.

\(5\) Prestao važiti.

Ocjena prihvatljivosti zahvata na ekološku mrežu

Članak 77.

\(1\) Kada procjena utjecaja zahvata na okoliš uključuje i ocjenu
prihvatljivosti zahvata na ekološku mrežu prema posebnom propisu,
postupak ocjene prihvatljivosti zahvata na ekološku mrežu provodi se u
okviru procjene utjecaja na okoliš.

\(2\) Ukoliko se ocjenom prihvatljivosti utvrdi da zahvat ima značajan
negativan utjecaj na ekološku mrežu i da ne postoje druge pogodne
mogućnosti za njegovu provedbu, zahvat se može provesti ako se utvrdi
prevladavajući javni interes uz obveznu provedbu kompenzacijskih uvjeta.

\(3\) Postupak ocjene prihvatljivosti za ekološku mrežu i postupak
utvrđivanja prevladavajućeg javnog interesa i kompenzacijskih uvjeta
provodi se sukladno posebnom propisu, te uredbi iz članka 78. stavka 3.
ovoga Zakona.

Zahvati za koje je obvezna procjena utjecaja na okoliš i zahvati koji
podliježu ocjeni o potrebi procjene

Članak 78. (NN [118/18](https://www.zakon.hr/cms.htm?id=35943))

\(1\) Zahvati za koje je obvezna procjena utjecaja na okoliš i zahvati
za koje se provodi ocjena o potrebi procjene utjecaja na okoliš utvrđuju
se uredbom iz stavka 3. ovoga članka.

\(2\) Ocjena o potrebi procjene utjecaja zahvata na okoliš temelji se na
pojedinačnim ispitivanjima i/ili kriterijima propisanim uredbom iz
stavka 3. ovoga članka.

\(3\) Obvezni sadržaj zahtjeva i kriterije za procjenu utjecaja zahvata
na okoliš, sadržaj studije o utjecaju zahvata na okoliš kada sadržaj
studije nije određen uputom, način sudjelovanja ovlaštenika koji je
izradio studiju o utjecaju zahvata na okoliš, način pojedinačnih
ispitivanja i kriteriji na temelju kojih se odlučuje o potrebi procjene
utjecaja zahvata na okoliš, način davanja ocjene; obvezni sadržaj
zahtjeva za izdavanje upute o sadržaju studije o utjecaju zahvata na
okoliš i način izdavanja te upute; obvezni sadržaj pismena koja se
izdaju vezano za informiranje javnosti i sudjelovanje zainteresirane
javnosti u postupcima: procjene utjecaja zahvata na okoliš, ocjene o
potrebi procjene utjecaja zahvata na okoliš i izdavanja upute o sadržaju
studije o utjecaju zahvata na okoliš, te način rada i obvezni sadržaj
mišljenja koje izdaje povjerenstvo koje sudjeluje u postupku procjene
utjecaja zahvata na okoliš, način izrade smjernica za izradu studije o
utjecaju zahvata na okoliš, sadržaj elaborata iz članka 82. stavka 2.
podstavka 2. ovoga Zakona, te druga pitanja s tim u vezi pobliže uređuje
Vlada uredbom.

Izuzeća

Članak 79. (NN [78/15](http://www.zakon.hr/cms.htm?id=12072))

\(1\) Kada zahvat u okoliš, za koji je uredbom iz članka 78. stavka 3.
ovoga Zakona utvrđena obveza procjene utjecaja na okoliš, služi za
potrebe obrane, na zahtjev nositelja zahvata, može se razmotriti i
provesti odgovarajući oblik procjene utjecaja zahvata na okoliš ili
ovisno o zahtjevu, provesti ocjena o potrebi procjene.

\(2\) U slučaju iz stavka 1. ovoga članka zahtjev se podnosi
Ministarstvu. Ministarstvo provodi procjenu utjecaja zahvata na okoliš,
odnosno ocjenu o potrebi procjene na odgovarajući način, te predlaže
Vladi donošenje odluke s tim u svezi.

\(3\) Odluka Vlade o potrebi procjene u smislu stavka 2. ovoga članka
obvezno sadrži:

-- način provedbe odgovarajućeg oblika procjene ako je utvrđeno da se
procjena treba provesti (obvezni sadržaj zahtjeva nositelja zahvata,
minimalni sadržaj stručne podloge na temelju koje se provodi procjena te
druga pitanja s tim u vezi),

-- način informiranja javnosti i sudjelovanja zainteresirane javnosti u
postupku iz podstavka 1. ovoga stavka,

-- način obavještavanja druge države ukoliko se radi o zahvatu u okoliš
s prekograničnim utjecajem i u slučaju kada je ocijenjeno da se procjena
neće provoditi,

-- način obavještavanja javnosti o donošenju rješenja o prihvatljivosti
zahvata za okoliš i obvezni sadržaj izvješća o provedenom postupku,
uključujući i obavještavanje zainteresirane javnosti o razlozima
neprihvaćanja primjedbi i prijedloga koji su dostavljeni u tom postupku,

-- druge uvjete u vezi s postupkom iz stavka 1. ovoga članka.

\(4\) Procjenu utjecaja na okoliš zahvata iz stavka 1. ovoga članka
provodi Ministarstvo. Na ovaj postupak odgovarajuće se primjenjuju
odredbe ovoga Zakona o procjeni utjecaja zahvata na okoliš, u onom
dijelu koji nije određen odlukom iz stavka 2. ovoga članka.

\(5\) Za zahvat u okoliš, za koji je propisom donesenim na temelju ovoga
Zakona propisana obveza procjene utjecaja na okoliš, ta procjena ne mora
se provoditi u slučaju iznimne važnosti zahvata kod žurnog sprječavanja
nastanka ili otklanjanja posljedica nastale štete uzrokovane djelovanjem
više sile, ili zbog drugih opasnosti za ljude, materijalna dobra i
okoliš. Odluku da se procjena utjecaja na okoliš ne provede donosi
Vlada, odnosno predsjednik Vlade.

\(6\) U slučaju iz stavka 5. ovoga članka na odgovarajući način
primjenjuju se odredbe stavaka 2., 3. i 4. ovoga članka.

\(7\) O slučaju iz stavka 1. ovoga članka kada se u postupku ocjene o
potrebi procjene utjecaja zahvata na okoliš donese odluka da nije
potrebno provesti procjenu i u slučaju iz stavka 5. ovoga članka
Ministarstvo je obvezno, prije davanja odobrenja za provedbu zahvata, o
tome obavijestiti nadležno tijelo Europske unije.

Zahtjev nositelja zahvata

Članak 80. (NN [118/18](https://www.zakon.hr/cms.htm?id=35943))

\(1\) Postupak kojim se provodi procjena utjecaja zahvata na okoliš i
postupak kojim se provodi ocjena o potrebi procjene utjecaja zahvata na
okoliš, provode se na pisani zahtjev nositelja zahvata.

\(2\) Zahtjev za procjenu utjecaja zahvata na okoliš obvezno sadrži:

1\. podatke o nositelju zahvata i ovlašteniku:

-- za pravnu i fizičku osobu obrtnika naziv i sjedište tvrtke, OIB, ime
odgovorne osobe, broj telefona i adresu elektroničke pošte,

-- za fizičku osobu: ime i prezime, adresu; broj telefona i adresu
elektroničke pošte,

2\. podatke o lokaciji i zahvatu:

-- za lokaciju naziv jedinice lokalne i područne (regionalne) samouprave
gdje se nalazi lokacija zahvata, uključujući podatke o katastarskoj
općini,

-- za zahvat točan naziv zahvata s obzirom na popise zahvata iz uredbe
iz članka 78. stavka 3.,

3\. podatke o usklađenosti zahvata s važećom prostorno-planskom
dokumentacijom što dokazuje odgovarajućom potvrdo tijela nadležnog prema
zakonu kojim se uređuje prostorno uređenje,

4\. odgovarajući akt nadležnog tijela o potrebi provedbe ocjene o
prihvatljivosti zahvata za ekološku mrežu sukladno posebnom propisu,

5\. studiju o utjecaju zahvata na okoliš u pisanom, te u obliku optičkog
ili elektromagnetskog medija. Ukoliko je odgovarajućim aktom nadležnog
tijela određena provedba ocjene prihvatljivosti zahvata na ekološku
mrežu sukladno posebnom propisu, studija mora sadržavati odgovarajuću
stručnu podlogu.

\(3\) O zahtjevu nositelja zahvata za procjenu utjecaja zahvata na
okoliš nadležno tijelo informira javnost i zainteresiranu javnost nakon
što utvrdi da zahtjev sadrži sve propisane podatke i dokaze sukladno
odredbama ovoga Zakona i uredbe iz članka 78. stavka 3. ovoga Zakona.

\(4\) Ako nositelj zahvata zahtjev iz stavka 2. ovoga članka ne podnese
na propisani način i sa propisanim sadržajem niti nakon što je posebnim
zaključkom Ministarstva ili nadležnog upravnog tijela u županiji,
odnosno Gradu Zagrebu pozvan da zahtjev u određenom roku dopuni sukladno
propisanom sadržaju, zahtjev će posebnim rješenjem odbaciti.

\(5\) Rok za dopunu zahtjeva u smislu odredbe stavka 4. ovoga članka
može se utvrditi najduže na tri mjeseca od dana dostave zaključka kojim
se dopuna zahtijeva.

\(6\) Ako Ministarstvo ili nadležno upravno tijelo u županiji, odnosno
Gradu Zagrebu na temelju ovoga Zakona i posebnih propisa utvrdi da
zahtjev iz stavka 2. ovoga Zakona nije na zakonu osnovan, posebnim
rješenjem će zahtjev odbiti.

Članak 81.

\(1\) U postupku ocjene o potrebi procjene utjecaja zahvata na okoliš
nadležno tijelo, na temelju pojedinačnih ispitivanja sukladno mjerilima
(primjerice: kapacitet, snaga, površina i dr.) i/ili kriterija određenih
u uredbi iz članka 78. stavka 3. ovoga Zakona utvrđuje može li zahvat
imati značajne utjecaje na okoliš i odlučuje o potrebi procjene.

\(2\) Kada nadležno tijelo u postupku iz stavka 1. ovoga članka utvrdi
da je za zahvat potrebno provesti procjenu utjecaja na okoliš, u istom
postupku može uputiti nositelja zahvata o obveznom sadržaju studije.

Članak 82.

\(1\) Kada nositelj zahvata utvrdi da se njegov zahvat nalazi na popisu
zahvata iz uredbe iz članka 78. stavka 3. ovoga Zakona može podnijeti
nadležnom tijelu zahtjev za ocjenu o potrebi procjene ili može odmah
sukladno članku 80. ovoga Zakona podnijeti zahtjev za provedbu postupka
procjene utjecaja na okoliš.

\(2\) Zahtjev iz stavka 1. ovoga članka sadrži:

1\. podatke o nositelju zahvata:

-- za pravnu i fizičku osobu obrtnika naziv i sjedište tvrtke, OIB, ime
odgovorne osobe, broj telefona i adresu elektroničke pošte,

-- za fizičku osobu: ime i prezime, adresu; broj telefona i adresu
elektroničke pošte,

2\. podatke o lokaciji i zahvatu:

-- za lokaciju naziv jedinice lokalne i područne (regionalne) samouprave
gdje se nalazi lokacija zahvata, uključujući podatke o katastarskoj
općini,

-- za zahvat točan naziv zahvata s obzirom na popise zahvata iz uredbe
iz članka 78. stavka 3. ovoga Zakona,

3\. elaborat zaštite okoliša koji sadrži podatke propisane uredbom iz
članka 78. stavka 3. ovoga Zakona te druge podatke prema posebnom
propisu.

\(3\) Kada nadležno tijelo utvrdi da zahtjev iz stavka 1. ovoga članka
sadrži sve propisane podatke i dokaze sukladno stavku 2. ovoga članka o
zahtjevu će informirati javnost sukladno ovom Zakonu i uredbi kojom se
uređuje informiranje i sudjelovanje javnosti i zainteresirane javnosti u
pitanjima zaštite okoliša.

\(4\) Ako nositelj zahvata zahtjev iz stavka 2. ovoga članka ne podnese
na propisani način i s propisanim sadržajem niti nakon što je posebnim
zaključkom Ministarstva ili nadležnog upravnog tijela u županiji,
odnosno Gradu Zagrebu pozvan da zahtjev u određenom roku dopuni sukladno
propisanom sadržaju, zahtjev će posebnim rješenjem odbaciti.

\(5\) Rok za dopunu zahtjeva u smislu odredbe stavka 4. ovoga članka
može se utvrditi najduže na tri mjeseca od dana dostave zaključka kojim
se dopunjava zahtjev.

Članak 83.

Ovisno o lokaciji i obilježju zahvata, nadležno tijelo će na primjeren
način o zahtjevu iz članka 82. stavka 2. ovoga Zakona zatražiti
mišljenja tijela i/ili osoba određenih posebnim propisima i/ili jedinice
lokalne, područne (regionalne) samouprave. Ako se mišljenjem utvrdi
obveza procjene utjecaja zahvata na okoliš, nadležno tijelo može
zatražiti i očitovanje o obveznom sadržaju studije.

Nadležnost

Članak 84. (NN [12/18](https://www.zakon.hr/cms.htm?id=27155))

\(1\) O zahtjevu za procjenu utjecaja zahvata na okoliš i o zahtjevu za
ocjenu o potrebi procjene utjecaja zahvata na okoliš odlučuje
Ministarstvo ili nadležno upravno tijelo u županiji, odnosno u Gradu
Zagrebu, ovisno o zahvatima koji su im određeni u nadležnost uredbom iz
članka 78. stavka 3. ovoga Zakona.

\(2\) O zahtjevu za davanje upute o sadržaju studije o utjecaju zahvata
na okoliš prije njezine izrade odlučuje Ministarstvo ili nadležno
upravno tijelo u županiji, odnosno u Gradu Zagrebu, ovisno o zahvatima
koji su im određeni u nadležnost uredbom iz članka 78. stavka 3. ovoga
Zakona.

\(3\) U slučaju kada je nositelj zahvata nadležno upravno tijelo u
županiji, odnosno nadležno tijelo u Gradu Zagrebu, za provedbu postupka
procjene utjecaja zahvata na okoliš, odnosno provedbu postupka ocjene o
potrebi procjene utjecaja zahvata na okoliš, nadležno je Ministarstvo.

\(4\) Zahvate koji su u nadležnosti Ministarstva, odnosno nadležnog
upravnog tijela u županiji te u Gradu Zagrebu određuje Vlada uredbom iz
članka 78. stavka 3. ovoga Zakona.

Studija o utjecaju zahvata na okoliš i određivanje sadržaja studije
prije njezine izrade

Članak 85.

\(1\) Studija o utjecaju zahvata na okoliš je stručna podloga koja
obuhvaća sve potrebne podatke, dokumentaciju, obrazloženja i opise u
tekstualnom i grafičkom obliku, prijedlog ocjene prihvatljivosti zahvata
i mjere zaštite okoliša u odnosu na zahvat te po potrebi, program
praćenja stanja okoliša. Na temelju studije o utjecaju zahvata na okoliš
provodi se procjena utjecaja zahvata na okoliš.

\(2\) Studija o utjecaju zahvata na okoliš mora sadržavati i glavnu
ocjenu o prihvatljivosti zahvata za ekološku mrežu ako je takva obveza
utvrđena aktom iz članka 80. stavka 2. podstavka 4. ovoga Zakona.

\(3\) Studija utjecaja na okoliš za zahvat koji može imati utjecaj na
vode mora uzeti u obzir zahtjeve sukladno posebnom propisu.

\(4\) Studija o utjecaju zahvata na okoliš mora biti izrađena na temelju
najnovijih, vjerodostojnih i dostupnih podataka.

\(5\) Nositelj zahvata osigurava izradu studije o utjecaju zahvata na
okoliš i podmiruje sve troškove u postupku procjene utjecaja zahvata na
okoliš.

\(6\) Ovlaštenik koji izrađuje studiju o utjecaju zahvata na okoliš je
odgovoran za istinitost, točnost, stručnu utemeljenost i udovoljavanje
propisanim zahtjevima u vezi s izradom i sadržajem studije.

Članak 86.

\(1\) Nositelj zahvata može, prije izrade studije o utjecaju zahvata na
okoliš, pisanim zahtjevom od Ministarstva, odnosno od nadležnog upravnog
tijela u županiji te u Gradu Zagrebu, zatražiti da mu se, s obzirom na
namjeravani zahvat, izda uputa o sadržaju studije.

\(2\) Uputa iz stavka 1. ovoga članka nije upravni akt.

\(3\) Zahtjev za izdavanje upute o sadržaju studije o utjecaju zahvata
na okoliš podnosi se na način propisan uredbom iz članka 78. stavka 3.
ovoga Zakona. Ako zahtjev iz stavka 1. ovoga članka ne bude podnesen na
propisani način, donijet će se rješenje kojim se zahtjev odbacuje kao
nepotpun.

Povjerenstvo u postupku procjene utjecaja zahvata na okoliš

Članak 87.

\(1\) U postupku procjene utjecaja zahvata na okoliš svojim mišljenjem
sudjeluje savjetodavno stručno povjerenstvo (dalje u tekstu:
povjerenstvo), koje za svaki pojedini zahvat imenuje ministar, odnosno
čelnik nadležnog upravnog tijela u županiji te u Gradu Zagrebu. Ako se
predviđa veći broj zahvata iste vrste, može se imenovati stalno
povjerenstvo za tu vrstu zahvata.

\(2\) Povjerenstvo ocjenjuje utjecaj zahvata na okoliš, njegovo
vrednovanje i prihvatljivost na temelju studije o utjecaju zahvata na
okoliš te Ministarstvu, odnosno nadležnom upravnom tijelu u županiji te
u Gradu Zagrebu daje mišljenje o prihvatljivosti zahvata, predlaže
moguće varijante za okoliš i mjere zaštite okoliša te program praćenja
stanja okoliša.

\(3\) U jedinstvenom postupku iz članka 77. stavka 1. ovoga Zakona
povjerenstvo ocjenjuje i utjecaj na ekološku mrežu, daje mišljenje o
prihvatljivosti zahvata za ekološku mrežu, te predlaže i mjere
ublažavanja i sprječavanja, način praćenja provedbe mjera ublažavanja i
sprječavanja značajnog negativnog utjecaja na ekološku mrežu.

\(4\) Sastav i broj članova povjerenstva određuje se odlukom čelnika
tijela nadležnog za provedbu postupka, ovisno o vrsti zahvata i ovisno o
djelatnosti koja će se obavljati u postrojenju na koje se zahvat odnosi.

\(5\) Članovi povjerenstva imenuju se s popisa osoba koje određuje
ministar iz redova znanstvenih i stručnih djelatnika, predstavnika
tijela i/ili osoba određenih posebnim propisom, predstavnika jedinica
lokalne i područne (regionalne) samouprave te predstavnika Ministarstva.

\(6\) Popis osoba iz stavka 5. ovoga članka objavljuje se na
internetskim stranicama ministarstva nadležnog za zaštitu okoliša.

\(7\) Povjerenstvo ima pravo na naknadu za svoj rad. Naknadu za rad
povjerenstva sukladno odluci ministra osigurava nositelj zahvata.

Rokovi za provedbu postupaka

Članak 88. (NN [12/18](https://www.zakon.hr/cms.htm?id=27155))

\(1\) Postupak procjene utjecaja zahvata na okoliš mora se provesti u
roku od četiri mjeseca od dana primitka urednog zahtjeva nositelja
zahvata.

\(2\) Iznimno od stavka 1. ovoga članka, rok za provedbu postupka
procjene utjecaja zahvata na okoliš može se produžiti najviše za dva
mjeseca ako je u postupku ocijenjeno nužnim obavljanje dopunskih radnji.

\(3\) Postupak ocjene o potrebi procjene utjecaja zahvata na okoliš mora
se provesti u roku od dva mjeseca od dana primitka urednog zahtjeva
nositelja zahvata.

\(4\) Iznimno od stavka 3. ovoga članka, rok za provedbu postupka ocjene
o potrebi procjene utjecaja zahvata na okoliš može se produžiti. U tom
slučaju Ministarstvo, odnosno nadležno upravno tijelo u županiji te u
Gradu Zagrebu dužno je pisanim putem obavijestiti nositelja zahvata o
razlozima produženja roka i o novom roku za provedbu postupka.

\(5\) Uputa o sadržaju studije o utjecaju zahvata na okoliš mora se
izdati u roku od tri mjeseca od dana primitka urednog zahtjeva za
izdavanje upute.

\(6\) Zahtjevi iz stavaka 1., 3. i 4. ovoga članka smatrat će se
urednima kada sadrže sve propisane dokumente i podatke na temelju kojih
se, prema ocjeni Ministarstva, može donijeti rješenje, odnosno uputa u
skladu s ovim Zakonom.

Rješenja i obvezni sadržaj rješenja

Članak 89. (NN [12/18](https://www.zakon.hr/cms.htm?id=27155))

\(1\) O zahtjevu za procjenu utjecaja zahvata na okoliš odlučuje se
rješenjem koje sadrži obrazloženje razloga prihvatljivosti zahvata za
okoliš i/ili ekološku mrežu, odnosno razloga neprihvatljivosti za okoliš
i/ili ekološku mrežu.

\(2\) Rješenjem o prihvatljivosti zahvata za okoliš utvrđuje se da je
namjeravani zahvat prihvatljiv za okoliš uz primjenu mjera zaštite
okoliša te može sadržavati i program praćenja stanja okoliša.

\(3\) Ukoliko se rješenjem odlučuje o prihvatljivosti zahvata na
ekološku mrežu, rješenje sadrži i mjere ublažavanja i sprječavanja
utjecaja na ekološku mrežu, način praćenja provedbe mjera ublažavanja i
sprječavanja značajnog utjecaja na ekološku mrežu.

\(4\) Prije donošenja rješenja o prihvatljivosti zahvata za okoliš iz
svoje nadležnosti, Ministarstvo, nadležno upravno tijelo u županiji,
odnosno u Gradu Zagrebu, dužni su o zahtjevu iz članka 80. ovog Zakona
informirati jedinice lokalne i područne (regionalne) samouprave na čijem
području se nalazi zahvat ili bi zahvat mogao imati utjecaj na njihovo
područje, te omogućiti njihovo sudjelovanje u postupku.

\(5\) Prije donošenja rješenja o prihvatljivosti zahvata za okoliš
obvezno se uzimaju u obzir rezultati studije utjecaja zahvata na okoliš,
mišljenja tijela i/ili osoba određenih posebnim propisom, te se
razmatraju primjedbe, prijedlozi i mišljenja javnosti i zainteresirane
javnosti i rezultati bilo kojih prekograničnih konzultacija ako su bile
obvezne sukladno ovom Zakonu.

Članak 89.a (NN [78/15](http://www.zakon.hr/cms.htm?id=12072),
[12/18](https://www.zakon.hr/cms.htm?id=27155))

Mjere i/ili program praćenja stanja okoliša utvrđeni rješenjem o
prihvatljivosti zahvata za okoliš, odnosno rješenjem iz postupka ocjene
o potrebi procjene utjecaja zahvata na okoliš, obvezni su sadržaj
glavnog projekta koji je sastavni dio akta kojim se odobrava građenje
ili drugih akata za provedbu zahvata koje se izdaju prema posebnom
zakonu.

Članak 90. (NN [118/18](https://www.zakon.hr/cms.htm?id=35943))

\(1\) O zahtjevu za ocjenu o potrebi procjene utjecaja zahvata na okoliš
odlučuje se rješenjem.

\(2\) Ako u postupku ocjene o potrebi procjene utjecaja zahvata na
okoliš nadležno tijelo isključi mogućnost značajnijeg utjecaja na
okoliš, donijet će rješenje kojim se utvrđuje da za zahvat nije potrebno
provesti procjenu utjecaja na okoliš.

\(3\) Kada se u postupku ocjene o potrebi procjene utjecaja zahvata na
okoliš odlučivalo o utjecaju zahvata na ekološku mrežu, i ukoliko
nadležno tijelo isključi mogućnost značajnijeg utjecaja na ekološku
mrežu, rješenjem iz stavka 1. ovoga članka utvrdit će se da za zahvat
nije potrebno provesti odgovarajuću ocjenu prema posebnom propisu.

\(4\) Ako se rješenjem iz stavka 1. ovoga članka utvrdi da za zahvat
nije potrebno provesti procjenu utjecaja na okoliš, te ako se ne
isključi mogućnost utjecaja na ekološku mrežu, odgovarajuća ocjena iz
stavka 3. ovoga članka mora se provesti zasebno prema posebnom propisu.

\(5\) Ako se rješenjem iz stavka 1. ovoga članka utvrdi da je za zahvat
potrebno provesti procjenu utjecaja na okoliš, te ako se ne isključi
mogućnost utjecaja na ekološku mrežu, postupak odgovarajuće ocjene
sukladno posebnom propisu provodi se u okviru postupka procjene utjecaja
zahvata na okoliš.

\(6\) Rješenje iz stavka 2. ovoga članka može sadržavati mjere zaštite
okoliša i program praćenja stanja okoliša.

Dostava rješenja

Članak 91.

\(1\) Rješenje iz članka 89. stavka 1. ovoga Zakona i rješenje iz članka
90. ovoga Zakona dostavlja se podnositelju zahtjeva.

\(2\) Rješenje iz članka 89. stavka 1. ovoga Zakona i rješenje iz članka
90. ovoga Zakona objavljuje se na internetskoj stranici nadležnog tijela
sukladno uredbi iz članka 160. stavka 2. ovoga Zakona.

\(3\) U slučaju iz stavka 2. ovoga članka, rok za izjavljivanje žalbe
počinje teći osmoga dana od dana objave rješenja na internetskoj
stranici nadležnog tijela.

Važenje rješenja i postupci nakon ishođenja rješenja

Članak 92. (NN [78/15](http://www.zakon.hr/cms.htm?id=12072))

\(1\) Rješenje iz članka 89. stavka 1. ovoga Zakona prestaje važiti ako
se u roku od dvije godine od dana izvršnosti rješenja ne podnese zahtjev
za izdavanje lokacijske dozvole, odnosno drugog akta sukladno posebnom
zakonu.

\(2\) Rješenje iz članka 90. ovoga Zakona kojim se utvrđuje obveza
provedbe postupka procjene utjecaja na okoliš prestaje važiti ako se u
roku od dvije godine od dana izvršnosti rješenja ne podnese zahtjev za
provedbu postupka procjene utjecaja na okoliš.

\(3\) Rješenje iz članka 90. ovoga Zakona kojim se utvrđuje da za zahvat
nije potrebno provesti procjenu utjecaja na okoliš prestaje važiti ako
se u roku od dvije godine od dana izvršnosti rješenja ne podnese zahtjev
za izdavanje lokacijske dozvole, odnosno drugog akta sukladno posebnom
zakonu.

\(4\) Važenje rješenja iz članka 89. stavka 1. i članka 90. ovoga Zakona
može se, na zahtjev nositelja zahvata, jednom produžiti na još dvije
godine uz uvjet da se nisu promijenili uvjeti utvrđeni u skladu s ovim
Zakonom i drugi uvjeti u skladu s kojima je izdano to rješenje. O
zahtjevu za produženje važenja rješenja o prihvatljivosti zahvata za
okoliš odlučuje se rješenjem.

Članak 93. (NN [118/18](https://www.zakon.hr/cms.htm?id=35943))

\(1\) Za značajnu izmjenu ili dopunu namjeravanog zahvata, odnosno za
izmjenu propisanih mjera zaštite okoliša i/ili programa praćenja stanja
okoliša za koji je izdano rješenje iz članka 89. stavka 1. ovoga Zakona,
odnosno članka 90. ovoga Zakona nositelj zahvata obvezan je prije
podnošenja zahtjeva za izdavanje lokacijske dozvole ili drugog akta
prema posebnom propisu ishoditi rješenje iz članka 90. ovoga Zakona s
obzirom na nastale promjene.

\(2\) Značajnost izmjena zahvata u odnosu na značaj utjecaja te izmjene
na okoliš utvrđuje nadležno tijelo mišljenjem, odnosno u postupku ocjene
o potrebi procjene utjecaja na okoliš.

\(3\) Ako u postupku iz stavka 1. ovoga članka nadležno tijelo isključi
mogućnost značajnijeg utjecaja na okoliš, donijet će rješenje iz članka
90. ovoga Zakona.

\(4\) U slučaju iz stavka 1. ovoga članka na zahtjev nositelja zahvata
rješenjem iz članka 90. ovoga Zakona mogu se izmijeniti i/ili dopuniti
mjere zaštite okoliša i program praćenja stanja okoliša utvrđeni
rješenjem iz članka 89. stavka 1. ovoga Zakona i članka 90. ovoga
Zakona.

\(5\) Rješenje iz stavka 1. ovoga članka donosi isto tijelo koje je
donijelo rješenje iz članka 89. stavka 1. ovoga Zakona i članka 90.
ovoga Zakona.

Pravo na žalbu

Članak 94.

\(1\) Protiv rješenja iz članka 80. stavaka 4. i 6., članka 82. stavka
4., članka 86. stavka 3., članka 89. stavka 1., članka 90. i rješenja iz
članka 92. stavka 4. ovoga Zakona, koje je donijelo Ministarstvo, žalba
nije dopuštena, ali se može pokrenutu upravni spor.

\(2\) Protiv rješenja iz članka 80. stavaka 4. i 6., članka 82. stavka
4., članka 86. stavka 3., članka 89. stavka 1., članka 90. i rješenja iz
članka 92. stavka 4. ovoga Zakona, koje je donijelo upravno tijelo u
županiji, odnosno Gradu Zagrebu može se podnijeti žalba Ministarstvu.

\(3\) Rješenje iz članka 89. stavka 1., rješenje iz članka 90. i
rješenje iz članka 92. stavka 4. ovoga Zakona dostavljaju se nadležnoj
inspekciji.

#### 4. Okolišna dozvola

Cilj i svrha izdavanja okolišne dozvole

Članak 95. (NN [78/15](http://www.zakon.hr/cms.htm?id=12072),
[12/18](https://www.zakon.hr/cms.htm?id=27155))

\(1\) Okolišna dozvola izdaje se s ciljem cjelovite zaštite okoliša
putem integriranog sprječavanja i kontrole onečišćenja, osiguravajući
visoku razinu zaštite okoliša i uvjete za sprječavanje značajnog
onečišćenja okoliša zbog industrijskih aktivnosti.

\(2\) Prije puštanja u rad postrojenja, uključujući probni rad, za rad
postojećih postrojenja, te prije značajne promjene u radu postrojenja
namijenjenog obavljanju djelatnosti kojom se mogu prouzročiti
industrijske emisije, operater je dužan ishoditi okolišnu dozvolu u
skladu s ovim Zakonom i uredbom iz stavka 5. ovoga članka.

\(3\) Značajna promjena je svaka promjena u prirodi, ili funkcioniranju
ili opsegu postrojenja koja dostiže granične vrijednosti utvrđene
uredbom iz stavka 5. ovoga članka.

\(4\) Djelatnosti kojima se mogu prouzročiti industrijske emisije
utvrđuju se uredbom iz stavka 5. ovoga članka.

\(5\) Zahtjev i kriterije za izdavanje okolišne dozvole, način
dostavljanja podataka o praćenju emisija u sastavnice okoliša, uvjete
kada se za postrojenje moraju utvrditi nove ili izmijeniti i dopuniti
tehnike zaštite okoliša navedene u dozvoli, izuzeća od primjene
referentnih dokumenata za NRT, način utvrđivanja graničnih vrijednosti
emisija, način primjene jednakovrijednih parametara i ostalih tehničkih
mjera te izuzeća od primjene istih, određivanje praćenja procesa i
industrijskih emisija prema zahtjevima NRT-a, način primjene općih
obvezujućih pravila za djelatnosti za koje se ishodi okolišna dozvola,
obrasce koji su dio zahtjeva za okolišnu dozvolu, sadržaj Temeljnog
izvješća, popis onečišćujućih tvari, kriterije na temelju kojih se
utvrđuju NRT, način određivanja NRT-a, te rokove za primjenu NRT-a, i
druga pitanja s tim u svezi pobliže uređuje Vlada uredbom.

Obveze operatera u vezi s cjelovitom zaštitom okoliša

Članak 96. (NN [12/18](https://www.zakon.hr/cms.htm?id=27155))

U svrhu cjelovite zaštite okoliša od štetnih utjecaja djelatnosti koje
se obavljaju u postrojenju u smislu članka 95. stavka 1. ovoga Zakona
operater je obvezan osigurati da se pri obavljanju djelatnosti u
postrojenju:

-- poduzimaju sve potrebne i posebnim propisima, odnosno aktima određene
mjere radi sprječavanja onečišćenja, a osobito primjenom najboljih
raspoloživih tehnika,

-- ne uzrokuje znatnije onečišćenje okoliša,

-- izbjegava stvaranje i/ili proizvodnja otpada, odnosno ako je otpad
nastao da je isti prema redoslijedu važnosti pripremljen za ponovnu
uporabu, recikliran, oporabljen, odnosno ako je to tehnički i ekonomski
nemoguće postići, da je otpad zbrinut na način kojim se izbjegavaju ili
smanjuju utjecaji na okoliš sukladno hijerarhiji gospodarenja otpadom i
načelu blizine prema posebnom propisu,

-- učinkovito koristi energija,

-- poduzimaju sve nužne i posebnim propisima, odnosno aktima određene
mjere kako bi se spriječile nesreće i sanirale njihove posljedice,

-- po prestanku rada postrojenja poduzmu sve mjere kako bi se izbjegao
rizik onečišćenja okoliša i lokacija postrojenja vratila u
zadovoljavajuće stanje, sukladno odredbama članka 111. ovoga Zakona.

Nadležnost za rješavanje o zahtjevu za ishođenje okolišne dozvole za
postrojenje

Članak 97. (NN [78/15](http://www.zakon.hr/cms.htm?id=12072))

\(1\) O zahtjevu za ishođenje okolišne dozvole za postrojenje rješava
Ministarstvo.

\(2\) Okolišna dozvola se izdaje nakon izdavanja rješenja o
prihvatljivosti zahvata na okoliš.

\(3\) Okolišnom dozvolom utvrđuju se mjere zaštite tla, zraka, voda,
mora, te ako to lokacija postrojenja uvjetuje, ostalih sastavnica
okoliša, u okviru propisanih najboljih raspoloživih tehnika. Sve
navedene mjere moraju proizlaziti iz karakteristika tehnoloških procesa
opisanih u zahtjevu za izdavanje okolišne dozvole.

\(4\) Rješenje o prihvatljivosti zahvata za okoliš predstavlja okvir za
donošenje okolišne dozvole.

\(5\) U postupku ishođenja okolišne dozvole, razmatraju se primjedbe,
prijedlozi i mišljenja javnosti i zainteresirane javnosti i rezultati
prekograničnih konzultacija ako su bile obvezne sukladno ovom Zakonu.

\(6\) Za postrojenje se može izdati rješenje za obavljanje djelatnosti
prema posebnom zakonu, nakon što Ministarstvo izda za to postrojenje
okolišnu dozvolu.

\(7\) Provjeru rada postrojenja provodi inspekcija zaštite okoliša
koordiniranim inspekcijskim nadzorom.

\(8\) Nadležna tijela i/ili osobe koje sudjeluju u postupku ishođenja
okolišne dozvole mogu zahtijevati utvrđivanje zahtijevane kakvoće
okoliša i prihvatljivosti za sastavnicu okoliša za koju su nadležna ako
postupak procjene utjecaja na okoliš nije obvezan prema Zakonu.

\(9\) U slučaju iz stavka 8. ovoga članka zahtijevana kakvoća okoliša i
prihvatljivost za okoliš utvrđuje se provođenjem odgovarajuće procjene u
okviru postupka ishođenja okolišne dozvole sukladno odredbama Zakona i
uredbe iz članka 95. stavka 5. ovoga Zakona.

Način podnošenja zahtjeva za ishođenje okolišne dozvole za postrojenje

Članak 98.

\(1\) Zahtjev za ishođenje okolišne dozvole za postrojenje podnosi se za
postrojenje na istoj lokaciji ili za više postrojenja, odnosno dijelova
postrojenja na istoj lokaciji, u kojima djelatnost koja podliježe
ishođenju okolišne dozvole namjerava obavljati ili obavlja i/ili
postrojenja koristi isti operater.

\(2\) Iznimno od stavka 1. ovoga članka, zahtjev može podnijeti više
operatera, ako je postrojenje tehnološka cjelina koju čini više dijelova
postrojenja kojima upravljaju različiti operateri.

\(3\) U slučaju iz stavka 2. ovoga članka okolišnom dozvolom se utvrđuju
obveze i odgovornosti svakog operatera posebno, te se okolišna dozvola
dostavlja svim operaterima.

\(4\) Ako se okolišna dozvola izdaje za dva ili više postrojenja, svako
postrojenje mora ispunjavati uvjete propisane ovim Zakonom.

Članak 99. (NN [12/18](https://www.zakon.hr/cms.htm?id=27155))

\(1\) Zahtjev za ishođenje okolišne dozvole (u daljnjem tekstu: Zahtjev)
podnosi se u pisanom obliku i u elektroničkom mediju za pohranu podataka
(CD, DVD i sl.).

\(2\) Zahtjev za ishođenje okolišne dozvole sadrži:

1\. podatke o operateru: naziv i sjedište tvrtke, OIB, ime odgovorne
osobe, broj telefona i e-mail adresu,

2\. za postrojenje i u slučaju značajne promjene postrojenja podaci o
lokaciji i zahvatu:

-- za lokaciju naziv jedinice lokalne i područne (regionalne) samouprave
gdje se nalazi lokacija zahvata, uključujući i podatke o katastarskoj
općini,

-- za zahvat točan naziv zahvata s obzirom na djelatnosti utvrđene u
uredbi iz članka 95. stavka 5. ovoga Zakona,

3\. za postrojenje i u slučaju značajne promjene postrojenja podatke o:
ovlašteniku koji je izradio dokumentaciju iz stavka 3. ovoga članka.
Podaci o ovlaštenicima iz ove točke dokazuju se preslikom suglasnosti
koju je ovlaštenik pribavio od Ministarstva.

\(3\) Uz zahtjev iz stavka 1. ovoga članka obvezno se prilaže stručna
podloga za ishođenje okolišne dozvole koja obvezno sadrži:

-- opis postrojenja i djelatnosti koju operater namjerava obavljati,
odnosno obavlja u postrojenju,

-- popis sirovina, pomoćnih materijala i drugih tvari, te podaci o
energiji koja će se koristiti ili stvarati u postrojenju,

-- popis onečišćujućih tvari koje će biti prisutne u postrojenju prema
uredbi iz članka 95. stavka 5. ovoga Zakona,

-- opis izvora industrijskih emisija iz postrojenja,

-- opis stanja lokacije gdje se postrojenje nalazi,

-- ako je primjenjivo, Temeljno izvješće iz članka 111. ovoga Zakona

-- opis svojstava i količine očekivanih industrijskih emisija iz
postrojenja u pojedinu sastavnicu okoliša, kao i identifikacije
značajnijih učinaka industrijskih emisija na okoliš,

-- opis predložene tehnologije i drugih tehnika sprječavanja ili, gdje
to nije moguće, smanjenja industrijskih emisija iz postrojenja,

-- opis tehnika za sprječavanje nastajanja otpada i pripremu za ponovo
korištenje, ili oporabu otpada nastalog u postrojenju,

-- opis ostalih tehnika predviđenih u cilju zadovoljavanja općih načela
osnovnih obveza operatera u skladu sa člankom 96. ovoga Zakona,

-- opis tehnika predviđenih za praćenje industrijskih emisija u okoliš
te

-- opis glavnih alternativa predloženim tehnikama, koje je razmotrio
operater postrojenja, te,

-- ne-tehnički sažetak svih podataka navedenih u podstavcima 1. -- 12.
ovoga stavka,

-- za novo postrojenje, odnosno za značajnu promjenu u radu postrojenja
rješenje o prihvatljivosti zahvata za okoliš.

\(4\) Pobliži sadržaj Zahtjeva utvrdit će se uredbom iz članka 95.
stavka 5. ovoga Zakona.

\(5\) Tehnike iz stavka 3. ovoga članka moraju ispunjavati zahtjeve
NRT-a.

\(6\) Zahtjev iz stavka 1. ovoga članka za novo postrojenje, odnosno za
značajnu promjenu u radu postrojenja, obvezno sadrži opis postrojenja
prema uredbi iz članka 95. stavka 5. ovoga Zakona.

\(7\) Ako je za rad postrojenja ovim Zakonom i njegovim provedbenim
propisom, odnosno posebnim propisom, osim obveze ocjene o potrebi
procjene utjecaja zahvata na okoliš, odnosno obveze procjene utjecaja
zahvata na okoliš utvrđena obveza izrade Izvješća o sigurnosti, odnosno
obveza ishođenja dozvole za emisije stakleničkih plinova, zahtjev, prema
posebnom propisu, osim sadržaja propisanog stavcima 2. i 3. ovoga
članka, mora sadržavati i odgovarajuće akte i/ili podatke o postupcima
koji se odnose na te obveze.

\(8\) Podnositelj zahtjeva prilikom podnošenja Zahtjeva može zahtijevati
i zaštitu podataka koji se odnose na pojedine dijelove Zahtjeva. U tom
slučaju, u Zahtjevu izričito mora navesti i označiti dijelove Zahtjeva
za koje zahtijeva tajnost podataka. Zahtjev za tajnošću podataka mora
obrazložiti razlozima i dokazima prema posebnim propisima kojima se
uređuje zaštita poslovne tajne, odnosno zaštita podataka iz razloga
nacionalne sigurnosti.

\(9\) O zahtjevu za tajnošću podataka iz stavka 8. ovoga članka
Ministarstvo će odlučiti posebnim zaključkom. Ukoliko Ministarstvo
odobri ili djelomično odobri zahtjev za tajnošću podataka, s tim
podacima, u skladu s donesenim zaključkom, bit će upoznata samo tijela
koja sudjeluju u postupku izdavanja okolišne dozvole. Na omotu spisa
označit će se tajnost podataka s naznakom u kojem dijelu podaci
podliježu tajnosti.

\(10\) Ukoliko Ministarstvo utvrdi da zahtjev za tajnošću podataka nije
na zakonu osnovan, posebnim rješenjem će zahtjev odbiti. Protiv toga
rješenja može se podnijeti prigovor Ministru.

\(11\) Zahtjev za izdavanjem okolišne dozvole smatrat će se urednim kada
sadrži sve ovim Zakonom i uredbom iz članka 95. stavka 5. ovoga Zakona
propisane priloge.

\(12\) Ministarstvo o urednom zahtjevu informira javnost i
zainteresiranu javnost.

\(13\) Ako su ispunjeni svi uvjeti propisani ovim Zakonom, Ministarstvo
je dužno izdati okolišnu dozvolu u roku od šest mjeseci od dana primitka
uredno podnesenog zahtjeva.

Dozvola za rad postrojenja ispod graničnih vrijednosti pokazatelja

Članak 100.

\(1\) Iznimno od članka 95. stavka 2. ovoga Zakona, kada operater u
postrojenju radi ispod graničnih vrijednosti pokazatelja utvrđenih
uredbom iz članka 95. stavka 5. ovoga Zakona, može podnijeti zahtjev da
se za to postrojenje ne izdaje okolišna dozvola. O zahtjevu Ministarstvo
odlučuje rješenjem.

\(2\) U rješenju iz stavka 1. ovoga članka odlučuje se o obvezama
operatera u vezi izvještavanja Ministarstva o radu postrojenja, te
uvjetima pod kojima operater mora zatražiti izdavanje okolišne dozvole.

\(3\) Rješenjem iz stavka 1. ovoga članka utvrđuje se obveza operatera
da za započinjanje s radom s pokazateljima koji prelaze vrijednosti iz
uredbe iz članka 95. stavka 5. ovoga Zakona mora ishoditi okolišnu
dozvolu.

\(4\) Rješenje iz stavka 1. ovoga članka izdaje se na rok od četiri
godine od izvršnosti.

\(5\) U slučaju iz stavka 1. ovoga članka operater je dužan ishoditi sve
dozvole i suglasnosti za obavljanje djelatnosti prema posebnim
propisima.

\(6\) Protiv rješenja iz stavka 1. ovoga članka žalba nije dopuštena,
ali se može pokrenuti upravni spor.

Sadržaj zahtjeva

Članak 101.

\(1\) Zahtjevu za ishođenje rješenja o radu ispod graničnih vrijednosti
pokazatelja utvrđenih uredbom iz članka 95. stavka 5. ovoga Zakona
obvezno se prilaže:

1\. podaci o operateru: naziv i sjedište tvrtke, OIB, ime odgovorne
osobe, broj telefona i e-mail adresu.

2\. podaci o lokaciji i postrojenju:

-- za lokaciju naziv jedinice lokalne i područne (regionalne) samouprave
gdje se nalazi lokacija postrojenja, uključujući i podatke o
katastarskoj općini,

-- za postrojenje točan naziv postrojenja s obzirom na djelatnosti
sukladno uredbi iz članka 95. stavka ovoga Zakona.

\(2\) Uz zahtjev iz stavka 1. ovoga članka prilažu se podaci za praćenje
rada ispod graničnih vrijednosti pokazatelja utvrđenih uredbom iz članka
95. stavka 5. ovoga Zakona:

-- opis postrojenja i djelatnosti koju operater namjerava
obavljati,odnosno obavlja u postrojenju,

-- popis sirovina, pomoćnih materijala, i drugih tvari, te podaci o
energiji koja će se koristiti ili stvarati u postrojenju,

-- popis onečišćujućih tvari koje će biti prisutne u postrojenju
sukladno uredbi iz članka 95. stavka 5. ovoga Zakona,

-- opis procesa koji uzrokuje industrijske emisije,

-- prag proizvodnje ili potrošnje ispod kapaciteta određenih uredbom iz
članka 95. stavka 5. ovoga Zakona,

-- predloženi način praćenja pokazatelja proizvodnje ili potrošnje ispod
kapaciteta određenih uredbom iz članka 95. stavka 5. ovoga Zakona,

-- prijedlog izvještavanja Ministarstva o pridržavanju rada ispod
graničnih vrijednosti pokazatelja utvrđenih uredbom iz članka 95. stavka
5. ovoga Zakona,

-- te drugi potrebni podaci s tim u svezi.

\(3\) Ako operater zahtjev iz stavka 1. ovoga članka ne podnese na
propisani način i s propisanim sadržajem niti nakon što je posebnim
zaključkom Ministarstva pozvan da zahtjev u određenom roku dopuni
sukladno propisanom sadržaju, zahtjev će posebnim rješenjem odbaciti.
Protiv toga rješenja, žalba nije dopuštena, ali se može pokrenuti
upravni spor.

\(4\) Rok za dopunu zahtjeva u smislu stavka 3. ovoga članka ne može
biti duži od tri mjeseca.

\(5\) Ako Ministarstvo na temelju ovoga Zakona i posebnih propisa utvrdi
da zahtjev iz stavka 1. ovoga članka nije na zakonu osnovan, posebnim
rješenjem će zahtjev odbiti. Protiv toga rješenja, žalba nije dopuštena,
ali se može pokrenuti upravni spor.

Sadržaj Rješenja o radu postrojenja ispod graničnih vrijednosti
pokazatelja

Članak 102.

\(1\) Rješenjem o radu postrojenja ispod graničnih vrijednosti
pokazatelja utvrđuju se uvjeti za rad postrojenja bez ishođenja okolišne
dozvole.

\(2\) Rješenje iz stavka 1. ovoga Zakona obvezno sadrži:

1\. popis djelatnost i prag proizvodnje ili potrošnje ispod kapaciteta
određenih uredbom iz članka 95. stavka 5. ovoga Zakona,

2\. dozvoljeni prag proizvodnje ili potrošnje,

3\. način praćenja pokazatelja proizvodnje ili potrošnje ispod graničnih
vrijednosti proizvodnje ili potrošnje određenih uredbom iz članka 95.
stavka 5. ovoga Zakona,

4\. način izvještavanja Ministarstva o praćenju pokazatelja proizvodnje
ili potrošnje ispod kapaciteta određenih uredbom iz članka 95. stavka 5.
ovoga Zakona,

5\. obvezu operatera da za započinje s radom s pokazateljima koji
prelaze vrijednosti određene uredbom iz članka 95. stavka 5. ovoga
Zakona, mora ishoditi okolišnu dozvolu.

6\. obvezu operatera za ishođenje dozvola za postrojenje po posebnim
propisima ako takva obaveza postoji, u roku propisanim posebnim
propisom, odnosno u roku od šest mjeseci od dana podnošenja zahtjeva iz
članka 100. stavka 1. ovoga Zakona.

Sadržaj okolišne dozvole i obaveze prema prijelaznim rokovima

Članak 103. (NN [12/18](https://www.zakon.hr/cms.htm?id=27155),
[118/18](https://www.zakon.hr/cms.htm?id=35943))

\(1\) Okolišna dozvola (u daljnjem tekstu: dozvola), pored ostalog,
sadrži:

1\. popis djelatnosti u postrojenju koje potpadaju pod obveze iz
dozvole,

2\. odredbu kojom se utvrđuje da su mjere i uvjeti kojima se postiže
zaštita okoliša utvrđene u obliku knjige koja prileži dozvoli i dio su
dozvole,

3\. odredbu o tajnosti podataka u kojoj se navodi koji podaci iz dozvole
uključujući izreku (podrazumijeva se i priložena knjiga) i obrazloženje
podliježu propisima o tajnosti podataka,

4\. odredbu da propisane mjere i uvjeti za postrojenje priležu unutar
knjige iz točke 2. ovoga stavka,

5\. rok za razmatranje mjera i uvjeta iz dozvole kako je propisano
člankom 115. stavkom 1. ovoga Zakona,

6\. odredbu da se dozvola upisuje u Očevidnik okolišnih dozvola.

\(2\) U dozvoli se određuju obvezno sljedeće mjere i uvjeti:

1\. mjere i uvjeti vezani za proces u postrojenju:

-- procesne tehnike s definiranjem normalnih i neredovitih uvjeta rada,
uključujući tehnike kod pokretanja i zaustavljanja postrojenja, kvarova,
ispuštanja, trenutačnih zaustavljanja postrojenja te konačnog prestanka
rada,

-- uvjeti kontrole i prevencije onečišćenja, s odgovarajućim uvjetima
kojima se osigurava zaštita tla i podzemnih voda, uvjeti redovnog
održavanja i kontrole mjera za prevenciju emisija u tlo i podzemne vode,
kao i uvjeti periodičnog praćenja emisija u podzemne vode i tlo uslijed
korištenja opasnih tvari u postrojenju, uzimajući u obzir mogućnost
takvog onečišćenja,

-- uvjeti praćenja i gospodarenja otpadom iz postrojenja,

-- opis mjera predviđenih za praćenje emisija u okoliš (monitoring), s
metodologijom mjerenja, učestalosti mjerenja i vrednovanjem rezultata
mjerenja, te uvjeti za ocjenu poštivanja graničnih vrijednosti emisija,
ili upućivanje na primjenjive zahtjeve koji su drugdje navedeni,

-- način uklanjanja postrojenja u skladu s budućom namjenom postrojenja,

2\. granične vrijednosti emisija za onečišćujuće tvari određene uredbom
iz članka 95. stavka 5. ovoga Zakona i ostale onečišćujuće tvari
(uključujući i odredbe za smanjenje dalekosežnog ili prekograničnog
onečišćenja) za:

-- industrijske emisije u zrak,

-- industrijske emisije u vode, odnosno more,

-- industrijske emisije u sustav javne odvodnje,

-- industrijske emisije u tlo,

-- industrijske emisije buke,

3\. mjere koje se primjenjuju izvan postrojenja (ako je potrebno,
primjerice: zaštita prirode),

4\. obveze izvještavanja javnosti i nadležnih tijela o rezultatima
praćenja industrijskih emisija i drugim podacima s kojima se može
provjeriti usklađenost s utvrđenim mjerama i uvjetima iz dozvole
sukladno ovom Zakonu.

\(3\) Granične vrijednosti iz stavka 2. podstavka 2. ovoga članka mogu
se dopuniti ili zamijeniti jednakovrijednim parametrima ili tehničkim
mjerama, koje osiguravaju jednaku razinu zaštite okoliša.

\(4\) U slučaju kada se utvrde različite granične vrijednosti emisija od
onih koje ne prelaze razine emisije koje su povezane s najboljim
raspoloživim tehnikama, vremenska razdoblja i referentni uvjeti, te
rezultati praćenja tih emisija, moraju biti istovjetni vremenskim
razdobljima i referentnim uvjetima, te rezultatima praćenja emisija
povezanih s najboljim raspoloživim tehnikama.

\(5\) U slučaju iz stavka 3. ovoga članka, operater je dužan dostaviti
Ministarstvu sažetak rezultata praćenja emisije koji omogućava usporedbu
s razinama emisije koje su povezane s NRT-om, do 31. ožujka tekuće
godine za prethodnu godinu.

\(6\) Ako standardi kakvoće okoliša zahtijevaju strože uvjete kakvoće
okoliša od onih koji se mogu postići primjenom NRT-a, odnosno uvjeta
propisanih posebnim propisima, u okolišnu dozvolu se moraju uključiti
dodatne mjere. Te mjere ne smiju dovesti u pitanje ostale mjere koje se
mogu poduzimati s ciljem poštivanja zahtijevanih standarda kakvoće
okoliša.

\(7\) Za postrojenja koja su prema Zakonu o potvrđivanju Ugovora o
pristupanju Republike Hrvatske Europskoj uniji dobila prijelazne rokove,
uz mjere i uvjete propisane u dozvoli navode se i rokovi primjene
navedenih mjera i uvjeta.

Članak 104.

\(1\) Dokumentacija iz članaka 99., 101. i 107. ovoga Zakona mora biti
izrađena na temelju najnovijih, vjerodostojnih i dostupnih podataka za
čiju je točnost odgovoran operater.

\(2\) Ovlaštenik koji izrađuje dokumentaciju za okolišnu dozvolu iz
članka 99. ovoga Zakona odgovoran je za istinitost, točnost, stručnu
utemeljenost i udovoljavanje propisanim zahtjevima.

Dostava dozvole i pravo na žalbu

Članak 105.

\(1\) Okolišna dozvola dostavlja se operateru.

\(2\) Protiv okolišne dozvole koju izdaje Ministarstvo žalba nije
dopuštena, ali se može pokrenuti upravni spor.

\(3\) Okolišna dozvola objavljuje se na internetskoj stranici
Ministarstva sukladno uredbi iz članka 160. stavka 2. ovoga Zakona.

\(4\) Rok za pokretanje upravnog spora počinje teći osmoga dana od dana
objave okolišne dozvole na internetskoj stranici nadležnog tijela.

Način provedbe postupka ishođenja okolišne dozvole

Članak 106.

\(1\) Postupak izdavanja okolišne dozvole provodi se u skladu s ovim
Zakonom i uredbom iz članka 95. stavka 5. ovoga Zakona.

\(2\) U postupku sudjeluju nadležna tijela razmatranjem i ocjenom
prijedloga uvjeta iz zahtjeva operatera koji se temelje na NRT-u.
Sudjelovanje nadležnih tijela u postupku određuje se prema zakonskim
nadležnostima za sastavnice okoliša za koje su utvrđene industrijske
emisije i opterećenja u okoliš.

\(3\) U postupku izdavanja okolišne dozvole utvrđuje se:

-- da je stručna podloga za ishođenje okolišne dozvole izrađena u skladu
s rješenjem o procjeni utjecaja zahvata na okoliš,

-- da je stručna podloga za ishođenje okolišne dozvole izrađena u skladu
s odredbama ovoga Zakona, propisa donesenih na temelju ovoga Zakona, te
posebnih propisa,

-- da su pribavljene potvrde tijela i/ili osoba određenih posebnim
propisima iz stavka 2. ovoga članka i uredbe iz članka 95. stavka 5.
ovoga Zakona,

-- da su zahtjevu za izdavanje okolišne dozvole priloženi svi dokumenti
i podaci iz članka 99. ovoga Zakona, te uredbe iz članka 95. stavka 5.
ovoga Zakona,

-- da su razmotrena mišljenja, primjedbe i prijedlozi javnosti i
zainteresirane javnosti dostavljene tijekom javne rasprave, te rezultati
bilo kojih prekograničnih konzultacija ako su bile obvezne prema
odredbama ovoga Zakona,

-- da je stručna podloga za ishođenje okolišne dozvole iz članka 99.
stavka 3. ovoga Zakona utemeljena na primjeni NRT-a,

-- da je stručnu podlogu iz članka 99. stavka 3. ovoga Zakona izradio
ovlaštenik, osim u slučaju iz članka 107. ovoga Zakona.

\(4\) Ako Ministarstvo utvrdi da nisu ispunjeni propisani uvjeti za
izdavanje okolišne dozvole, zaključkom će operateru odrediti primjereni
rok za ispunjenje tih uvjeta, koji ne može biti dulji od tri mjeseca.

\(5\) Ministarstvo će odbiti zahtjev za izdavanje okolišne dozvole ako
operater ne ispuni propisane uvjete u roku određenom zaključkom iz
stavka 4. ovoga članka.

\(6\) Protiv rješenja o odbijanju izdavanja okolišne dozvole nije
dopuštena žalba, ali se može pokrenuti upravni spor.

\(7\) Ministarstvo je dužno trajno čuvati okolišnu dozvolu.

Ishođenje okolišne dozvole primjenom općih obvezujućih pravila

Članak 107.

\(1\) Iznimno od odredaba članka 106. ovoga Zakona za djelatnosti
određene uredbom iz članka 95. stavka 5. ovoga Zakona postupak izdavanja
okolišne dozvole može se provesti primjenom Općih obvezujućih pravila.

\(2\) Općim obvezujućim pravilima određuju se za pojedinu djelatnost ili
skupinu djelatnosti uvjeti dozvole uključujući granične vrijednosti
emisija, posebne uvjete s kojima se postrojenja moraju uskladiti u
odnosu na pojedine sastavnice okoliša ili pritiske na okoliš, te njihov
ukupni utjecaj i međuutjecaj.

\(3\) Opća obvezujuća pravila donosi ministar u suradnji s nadležnim
tijelima, te se objavljuju u »Narodnim novinama«.

\(4\) Djelatnosti, uvjete te način podnošenja zahtjeva za izdavanje
okolišne dozvole iz stavka 1. ovoga članka te druga pitanja s tim u
svezi propisat će se uredbom iz članka 95. stavka 5. ovoga Zakona.

\(5\) Opća obvezujuća pravila temelje se na NRT-u, bez propisivanja
korištenja bilo koje posebne tehnike ili posebne tehnologije.

\(6\) Ministarstvo redovito ažurira opća obvezujuća pravila vodeći
računa o razvoju NRT-a.

Članak 108.

\(1\) Ako su emisije stakleničkog plina iz postrojenja sukladno posebnom
propisu u vezi s aktivnostima koje se obavljaju u tom postrojenju,
okolišna dozvola ne uključuje graničnu vrijednost emisije za izravne
emisije tog plina, osim ako je to potrebno kako bi se spriječilo
značajno lokalno onečišćenje.

\(2\) Okolišna dozvola za postrojenje na koju se primjenjuju posebni
propisi o sustavu trgovanja emisijama stakleničkih plinova ne sadrži
posebne mjere ili tehnike koje se odnose na učinkovito korištenje
energije u jedinicama za izgaranje ili drugim jedinicama koje ispuštaju
ugljični dioksid (CO2).

\(3\) Odredba stavka 1. ovoga članka ne primjenjuje se za postrojenje
koje je privremeno isključeno iz sustava trgovanja emisijama
stakleničkih plinova sukladno posebnom propisu.

Obveze operatera nakon pribavljene okolišne dozvole

Članak 109. (NN [118/18](https://www.zakon.hr/cms.htm?id=35943))

\(1\) Operater za čije postrojenje je u skladu s ovim Zakonom izdana
okolišna dozvola, obvezan je Ministarstvu dostavljati podatke o
rezultatima praćenja emisija u tlo, zrak, vode, more te druge sastavnice
okoliša sukladno propisanim obvezama o izvješćivanju, te dodatnim
zahtjevima za dostavu i praćenje podataka koji su određeni okolišnom
dozvolom, te bez odgađanja prijaviti inspekciji zaštite okoliša svaki
nepredviđeni događaj u postrojenju ili djelovanje u okolišu, koji bitno
utječu na okoliš.

\(2\) Podaci iz stavka 1. ovoga članka dostavljaju se do 1. ožujka
tekuće godine za proteklu godinu, osim podataka za koje je u stavku 1.
ovoga članka propisana dostava informacije bez odgađanja.

Članak 110.

\(1\) Operater je obvezan pisanim podneskom obavijestiti Ministarstvo o
planiranoj promjeni u radu postrojenja, te dostaviti detaljni opis
namjeravanih promjena vezanih za postrojenje.

\(2\) Na temelju uvida i analize obavijesti operatera iz stavka 1. ovoga
članka Ministarstvo može posebnim rješenjem operateru naložiti da
podnese zahtjev za:

-- izdavanje okolišne dozvole za postrojenje u cijelosti ili za dio
postrojenja u kojem namjerava obaviti značajnu promjenu,

-- izdavanje rješenja o izmjenama i/ili dopunama okolišne dozvole.

\(3\) Na zahtjev i postupak izmjene i dopune okolišne dozvole iz stavka
2. podstavka 2 ovoga članka odgovarajuće se primjenjuju odredbe ovoga
Zakona koje se odnose na podnošenje zahtjeva i postupak izdavanja
okolišne dozvole.

Temeljno izvješće i zatvaranje postrojenja na određenoj lokaciji

Članak 111. (NN [12/18](https://www.zakon.hr/cms.htm?id=27155),
[118/18](https://www.zakon.hr/cms.htm?id=35943))

\(1\) Ministarstvo okolišnom dozvolom utvrđuje uvjete u svezi zatvaranja
postrojenja kako bi se osigurala sukladnost vezano za obveze operatera
prema odredbama ovoga članka u vezi s konačnim prestankom aktivnosti u
postrojenju na odgovarajućoj lokaciji.

\(2\) Kada djelatnost koja se obavlja u postrojenju uključuje uporabu,
proizvodnju ili ispuštanje opasnih tvari u smislu ovoga Zakona, te može
prouzročiti onečišćenja tla i podzemnih voda, operater je dužan izraditi
i dostaviti Ministarstvu Temeljno izvješće prije ishođenja okolišne
dozvole, odnosno njezinih izmjena i dopuna.

\(3\) Temeljno izvješće sadrži podatke potrebne za utvrđivanje stanja
tla i podzemnih voda, kako bi se mogla izraditi količinska usporedba sa
stanjem tijekom i nakon konačnog prestanka djelatnosti iz stavka 2.
ovoga članka.

\(4\) Obvezni dio sadržaja temeljnog izvješća određuje Vlada uredbom iz
članka 95. stavka 5. ovoga Zakona.

\(5\) Nakon konačnog prestanka aktivnosti, operater je dužan procijeniti
stanje onečišćenja tla i podzemnih voda uzrokovano opasnim tvarima koje
je postrojenje koristilo, proizvelo ili ispustilo. Ako je postrojenje
uzrokovalo značajno onečišćenje tla ili podzemnih voda opasnim tvarima u
usporedbi sa stanjem koje je utvrđeno u Temeljnom izvješću, operater je
dužan poduzeti potrebne mjere za otklanjanje tog onečišćenja kako bi se
lokacija vratila u stanje utvrđeno tim izvješćem vodeći računa o
tehničkoj izvodivosti takvih mjera.

\(6\) Ukoliko u slučaju iz stavka 5. ovoga članka onečišćenje tla i
podzemnih voda predstavlja značajan rizik za zdravlje ljudi ili za
okoliš kao rezultat dozvoljenih aktivnosti koje je operater provodio
prije nego što je okolišna dozvola za postrojenje prvi put izmijenjena
i/ili dopunjena, odnosno izdana nova okolišna dozvola, operater je dužan
poduzeti bez odgađanja, potrebne radnje s ciljem uklanjanja, kontrole,
ograničavanja ili smanjenja nađenih opasnih tvari, uzimajući u obzir
stanje lokacije iz članka 99. stavka 3. podstavka 5. ovoga Zakona.

\(7\) Kada operater nema obvezu izrade Temeljnog izvješća iz stavka 2.
ovoga članka, dužan je, nakon konačnog prestanka aktivnosti u
postrojenju, poduzeti potrebne radnje s ciljem uklanjanja, kontrole,
ograničavanja ili smanjenja opasnih tvari na lokaciji postrojenja, kako
bi lokacija, uzimajući u obzir sadašnju ili odobrenu buduću namjenu
prestala predstavljati rizik za zdravlje ljudi ili okoliš, zbog
onečišćenja tla i podzemnih voda nastalih kao rezultat dozvoljenih
aktivnosti, te vodeći računa o stanju lokacije utvrđenoj u skladu sa
člankom 99. stavkom 3. podstavkom 4. ovoga Zakona.

\(8\) Operater je u obvezi dostaviti Ministarstvu relevantne podatke o
mjerama koje je poduzeo nakon konačnog prestanka aktivnosti u skladu sa
stavcima 5., 6. i 7. ovoga članka, a koje Ministarstvo objavljuje na
svojim internetskim stranicama.

\(9\) Operater je dužan ishoditi suglasnost Ministarstva na Temeljno
izvješće iz stavka 2. ovoga članka.

\(10\) Suglasnost iz stavka 9. ovoga članka nije upravni akt. Sadržaj i
način podnošenja zahtjeva za ishođenje suglasnosti propisat će se
uredbom iz članka 95. stavka 5. ovoga Zakona.

\(11\) Ako Ministarstvo na temelju ovoga Zakona i posebnih propisa
utvrdi da zahtjev iz stavka 10. ovoga članka nije na zakonu osnovan,
posebnim će rješenjem zahtjev odbiti.

\(12\) Protiv rješenja iz stavka 11. ovoga članka nije dopuštena žalba,
ali se može pokrenuti upravni spor.

Članak 112. (NN [78/15](http://www.zakon.hr/cms.htm?id=12072))

\(1\) Zaključci o NRT-u predstavljaju temeljni dokument za utvrđivanje
uvjeta okolišne dozvole.

\(2\) Granične vrijednosti industrijskih emisija, jednakovrijedni
parametri i tehničke mjere temelje se na NRT-u, bez nametanja operateru
uporabe bilo koje pojedine tehnike ili posebne tehnologije.

\(3\) Ako se utvrđivanje uvjeta okolišne dozvole provodi s NRT-om koje
nisu propisane niti u jednom od postojećih zaključaka o NRT-u ili se ti
zaključci ne odnose na sve potencijalne učinke koje djelatnost ili
proces imaju na okoliš, utvrđivanje NRT-a provodi se sukladno
kriterijima propisanim ovim Zakonom i uredbom iz članka 95. stavka 5.
ovoga Zakona uz obvezno saslušanje operatera.

\(4\) Ako su NRT-e određene sukladno stavku 3. podstavku 1. ovoga
članka, a ne sadrže razine industrijskih emisija koje su povezane s
NRT-om, primjenjuju se tehnike koje osiguravaju razinu zaštite koju bi
osiguravale tehnike opisane u zaključcima o NRT-u.

\(5\) Ministarstvo, iznimno može odrediti više granične vrijednosti
industrijskih emisija u slučaju kada postizanje razina industrijskih
emisija koje su povezane s NRT--om iz zaključaka o NRT-u uzrokuje
nerazmjerno visoke troškove u usporedbi s koristima za okoliš, zbog:

-- geografskog položaja ili uvjeta okoliša na predmetnoj lokaciji, te

-- tehničkih karakteristika postrojenja.

\(6\) U okolišnoj dozvoli moraju se obrazložiti razlozi za primjenu
stavka 5. ovoga članka, koji uključuju rezultate odgovarajuće procjene,
koja se provodi radi utvrđivanja prihvatljivosti za okoliš odstupanja
razine emisije.

\(7\) Granične vrijednosti industrijskih emisija koje su utvrđene u
skladu sa stavkom 5. podstavkom 1. ovoga članka ne smiju prelaziti
granične vrijednosti utvrđene posebnim propisima, uključujući propisane
iznimke.

Obveza praćenja najboljih raspoloživih tehnika

Članak 113.

\(1\) Ministarstvo prati razvoj NRT-a, donošenje zaključaka o NRT-u,
primjenu tehnika u nastajanju, te podatke o tome stavlja na raspolaganje
javnosti objavom na internetskim stranicama Ministarstva.

\(2\) Radi obavljanja poslova iz stavka 1. ovoga članka ministar može,
ovisno o specifičnim tehnikama koje se primjenjuju, za praćenje
pojedinih raspoloživih tehnika ovlastiti stručnu ustanovu, trgovačko
društvo, odnosno stručnjaka specijalista, a može u te svrhe odlukom
osnovati i posebno stručno savjetodavno tijelo.

\(3\) Sredstva za naknade za rad pravnim i fizičkim osobama iz stavka 2.
ovoga članka osiguravaju se u državnom proračunu.

\(4\) Ministarstvo prema potrebi potiče razvoj i primjenu tehnika u
nastajanju, posebno tehnika u nastajanju koje su navedene u referentnim
dokumentima o NRT-u.

Članak 114. (NN [78/15](http://www.zakon.hr/cms.htm?id=12072),
[12/18](https://www.zakon.hr/cms.htm?id=27155))

\(1\) Ministarstvo svakih deset godina, po službenoj dužnosti, razmatra,
te ako je potrebno, posebnim rješenjem mijenja i/ili dopunjava dozvolu.
Neovisno od roka po službenoj dužnosti, Ministarstvo obvezno razmatra
dozvolu u slučajevima kada:

-- je onečišćenje koje uzrokuje postrojenje takvog značaja da je
potrebno razmotriti granične vrijednosti industrijskih emisija utvrđene
izdanom okolišnom dozvolom i u svrhu učinkovite zaštite okoliša utvrditi
nove granične vrijednosti emisija,

-- postrojenje nije obuhvaćeno nijednim od zaključaka o NRT-u, ­ako
razvoj NRT-a omogućava značajno smanjenje industrijskih emisija, odnosno
u slučaju iz članka 107. stavka 1. ovoga Zakona,

-- sigurnosni uvjeti rada u postrojenju nalažu uporabu drugih
raspoloživih i dostupnih tehnika,

-- to nalaže usklađivanje s ovim Zakonom, odnosno s europskim i/ili
međunarodnim propisima,

-- je potrebno usklađenje s novonastalim standardom kakvoće okoliša.

\(2\) Šest mjeseci prije isteka roka za razmatranje uvjeta dozvole iz
stavka 1. ovog članka operater dostavlja obavijest Ministarstvu o isteku
tog roka.

\(3\) Na zahtjev Ministarstva, operater je dužan dostaviti sve podatke
potrebne za ponovno razmatranje uvjeta okolišne dozvole u smislu
stavka 1. ovoga članka, uključujući rezultate praćenja industrijskih
emisija i ostale podatke koji omogućuju usporedbu rada postrojenja s
NRT-om opisanim u primjenjivim zaključcima o NRT-u i s razinama
industrijskih emisija koje su povezane s NRT-om, za slučaj da
postrojenje nije obuhvaćeno nijednim od zaključaka o NRT-u.

\(4\) U slučaju iz stavka 1. ovoga članka Ministarstvo mora koristiti
podatke nastale praćenjem i/ili utvrđene inspekcijskim nadzorom.

\(5\) Na postupak izmjene i dopune okolišne dozvole iz stavka 1. ovoga
članka odgovarajuće se primjenjuju odredbe ovoga Zakona koje se odnose
na podnošenje zahtjeva i postupak izdavanja okolišne dozvole.

Članak 115. (NN [78/15](http://www.zakon.hr/cms.htm?id=12072),
[12/18](https://www.zakon.hr/cms.htm?id=27155))

\(1\) U roku od četiri godine od dana objavljivanja odluke o zaključcima
o NRT-u na službenim stranicama Europske unije, a koji se odnosi na
glavnu djelatnost postrojenja, Ministarstvo po službenoj dužnosti
razmatra, i po potrebi posebnim rješenjem mijenja i/ili dopunjava
okolišnu dozvolu kojom usklađuje uvjete za rad postrojenja, s tom
odlukom.

\(2\) U slučaju iz stavka 1. ovoga članka Ministarstvo primjenjuje nove,
odnosno izmijenjene zaključke o NRT-u koji se odnose na postrojenje,
objavljene od izvršnosti dozvole, posljednjih izmjena i/ili dopuna,
odnosno razmatranja.

\(3\) Na postupak izmjene i dopune okolišne dozvole iz stavka 1. ovoga
članka odgovarajuće se primjenjuju odredbe ovoga Zakona koje se odnose
na podnošenje zahtjeva i postupak izdavanja okolišne dozvole.

Postupanje operatera u slučaju nezgode ili nesreće koja značajno utječe
na okoliš

Članak 116. (NN [12/18](https://www.zakon.hr/cms.htm?id=27155))

U slučaju nezgode ili nesreće koja značajno utječe na okoliš operater je
dužan:

-- bez odgađanja obavijesti Ministarstvo, odnosno tijelo nadležno za
pojedinu sastavnicu okoliša

-- bez odgađanja poduzeti mjere za ograničavanje posljedica za okoliš i
za sprječavanje mogućih nezgoda i nesreća;

-- poduzeti mjere koje odrede nadležna tijela kako bi se ograničile
posljedice za okoliš i spriječile moguće daljnje nezgode ili nesreće.

Postupanje operatera u slučaju nesukladnosti rada postrojenja s
okolišnom dozvolom

Članak 117. (NN [78/15](http://www.zakon.hr/cms.htm?id=12072),
[12/18](https://www.zakon.hr/cms.htm?id=27155))

\(1\) U slučaju nesukladnosti rada postrojenja s uvjetima okolišne
dozvole operater mora:

-- bez odgađanja obavijestiti Ministarstvo, odnosno tijelo nadležno za
pojedinu sastavnicu okoliša,

-- bez odgađanja poduzeti mjere potrebne kako bi postrojenje svoj rad
uskladilo s okolišnom dozvolom u najkraćem mogućem roku,

-- poduzeti sve odgovarajuće dopunske mjere koje Ministarstvo smatra
potrebnima kako bi se uskladio rad postrojenja s okolišnom dozvolom.

\(2\) Ako povreda uvjeta dozvole predstavlja neposrednu opasnost za
zdravlje ljudi ili ako prijeti uzrokovanjem neposrednog značajnog
štetnog učinka na okoliš, postrojenje ili njegov odgovarajući dio mora
prestati s radom do ponovnog postizanja sukladnosti rada prema uvjetima
dozvole, odnosno prema stavku 1. podstavcima 2. i 3. ovoga članka.
Razloge za postupanje iz ovog stavka ocjenjuje Ministarstvo.

\(3\) Uvjeti dozvole, kod čije povrede je potrebno prekinuti rad
postrojenja do postizanja ponovne sukladnosti s njima, mogu se utvrditi
okolišnom dozvolom.

Ukidanje okolišne dozvole

Članak 118. (NN [78/15](http://www.zakon.hr/cms.htm?id=12072),
[118/18](https://www.zakon.hr/cms.htm?id=35943))

\(1\) Ministarstvo će rješenjem ukinuti okolišnu dozvolu kada utvrdi da:

-- operater postupa protivno odredbi članka 114. stavka 3. i članka 115.
stavka 3. ovoga Zakona,

-- je operater trajno prestao obavljati djelatnost za koju je okolišna
dozvola izdana.

\(2\) O nalazu iz stavka 1. ovoga članka inspektor zaštite okoliša dužan
je bez odgađanja izvijestiti Ministarstvo.

\(3\) Protiv rješenja iz stavka 1. ovoga članka nije dopuštena žalba,
ali se može pokrenuti upravni spor.

Očevidnik izdanih okolišnih dozvola

Članak 119. (NN [118/18](https://www.zakon.hr/cms.htm?id=35943))

\(1\) Ministarstvo ustrojava i vodi očevidnik izdanih okolišnih dozvola
za postrojenja.

\(2\) Sadržaj i način vođenja očevidnika iz stavka 1. ovoga članka
propisuje ministar pravilnikom.

#### 5. Sprječavanje velikih nesreća koje uključuju opasne tvari

Članak 120. (NN [78/15](http://www.zakon.hr/cms.htm?id=12072))

\(1\) Odredbe ovoga Zakona o sprječavanju velikih nesreća koje uključuju
opasne tvari odnose se na područja postrojenja u kojima ili putem kojih
se, obavljanjem djelatnosti operatera, opasne tvari: proizvode;
prerađuju; skladište; nastaju kao nusproizvod u proizvodnji proizvoda;
koriste kao sirovine u proizvodnji, odnosno tehnološkom procesu;
transportiraju unutar područja postrojenja i/ili odlažu u svrhu
proizvodnog procesa; odnosno mogu nastati prilikom velike nesreće (u
daljnjem tekstu: prisutne su).

\(2\) Popis vrsta opasnih tvari u smislu stavka 1. ovoga članka, način
utvrđivanja količina, granične količine i kriterije prema kojima se te
tvari klasificiraju kao opasne; način podnošenja i obvezni sadržaj
obavijesti o prisutnosti opasnih tvari u postrojenju; obvezni sadržaj
Politike sprječavanja velikih nesreća; obvezni sadržaj Izvješća o
sigurnosti, uvjeti za izdavanje suglasnosti na Politiku sprječavanja
velikih nesreća, uvjeti za izdavanje suglasnosti na Izvješće o
sigurnosti; obvezni sadržaj i način davanja suglasnosti na Izvješće o
sigurnosti i Politiku sprječavanja velikih nesreća; uvjeti za produženje
izdane suglasnosti na Politiku sprječavanja velikih nesreća i Izvješće o
sigurnosti i rokove s tim u vezi; tajnost podataka; način i uvjete za
nadzor nad provedbom aktivnosti i mjera sukladno izdanoj suglasnosti na
Izvješće o sigurnosti i Politiku sprječavanja velikih nesreća; posebne
obveze operatera: u poduzimanju mjera za sprječavanje velikih nesreća, u
slučaju značajne promjene u području postrojenja operatera, u slučaju
velike nesreće, postupak i obveze u slučaju velike nesreće s
prekograničnim učincima, druge uvjete i mjere za sprječavanje velikih
nesreća u skladu s međunarodno priznatim standardima i propisima;
sadržaj i način vođenja očevidnika o operaterima i njihovim područjima
postrojenja koja mogu uzrokovati nesreće s domino-efektom te druga
pitanja s tim u vezi pobliže propisuje Vlada uredbom.

Obveze operatera u vezi sprječavanja velikih nesreća

Članak 121. (NN [78/15](http://www.zakon.hr/cms.htm?id=12072),
[118/18](https://www.zakon.hr/cms.htm?id=35943))

\(1\) Operater u čijem su postrojenju prisutne opasne tvari obvezan je
poduzeti preventivne mjere nužne za smanjenje rizika nastanka i
sprječavanje nastanka velikih nesreća te mjere za ograničavanje utjecaja
velikih nesreća na ljude, materijalna dobra i okoliš.

\(2\) Operater iz stavka 1. ovoga članka obvezan je, u bilo koje
vrijeme, pružiti Ministarstvu dokaze da je poduzeo sve potrebne mjere u
skladu s ovim Zakonom i provedbenim propisima ovoga Zakona.

\(3\) U svrhu izvršavanja obveza iz stavaka 1. i 2. ovoga članka
operater je dužan sukladno odredbama uredbe iz članka 120. stavka 2.
ovoga Zakona u području postrojenja utvrditi moguću prisutnost, odnosno
prisutnost opasnih tvari, prema vrstama i količinama, i o tome na
propisani način obavijestiti Ministarstvo:

1\. za novo postrojenje, odnosno rekonstrukciju prije ishođenja
građevinske dozvole, odnosno drugog akta kojim se odobrava građenje ili
prije promjene koja uzrokuje promjenu popisa opasnih tvari,

2\. za postojeća postrojenja prije planirane promjene, sukladno
odredbama uredbe iz članka 120. stavka 2. ovoga Zakona u slučaju:

-- značajne promjene u proizvodnji i radu,

-- značajnijeg povećanja ili smanjenja količine ili značajnijih promjena
prirode ili fizikalnog oblika prisutne opasne tvari u odnosu na podatke
navedene u obavijesti koju je operater dostavio ranije,

-- bilo kakve promjene postupaka u kojima se opasna tvar koristi s
obzirom na promjenu naravi ili količine opasnih tvari, koje izmjene bi
mogle znatno utjecati na opasnost od velikih nesreća,

-- rekonstrukcije područja postrojenja ili postrojenja koja bi mogla
uzrokovati značajne posljedice u smislu opasnosti od velike nesreće,

-- promjene u dostavljenim informacijama kao što su promjena tvrtke
operatera, adrese sjedišta operatera, adrese područja postrojenja ili
odgovorne osobe,

-- trajnog prestanka rada postrojenja ili područja postrojenja, odnosno
stavljanja izvan pogona.

\(4\) Operater koji je utvrdio moguću prisutnost, odnosno prisutnost
opasnih tvari, prema vrstama i količinama, sukladno odredbama uredbe iz
članka 120. stavka 2. dužan je sastaviti dokument u pisanom obliku kojim
će utvrditi svoju Politiku sprječavanja velikih nesreća te osigurati
primjerenu provedbu te politike. Politika sprječavanja velikih nesreća
koju donosi operater mora biti sastavljena tako da jamči visok stupanj
zaštite čovjeka i okoliša odgovarajućim sredstvima, strukturama i
sustavima upravljanja. Politika sprječavanja velikih nesreća mora biti
razmjerna opasnostima od velikih nesreća i sadržavati sveukupne ciljeve
i načela djelovanja operatera, ulogu i odgovornost uprave te predanost
stalnom unaprjeđivanju kontrole opasnosti od velikih nesreća te
osiguravanju visoke razine zaštite čovjeka i okoliša.

\(5\) Kada operater u području postrojenja utvrdi prisutnost malih
količina opasnih tvari sukladno Zakonu i odredbama uredbe iz članka 120.
stavka 2. ovoga Zakona, dužan je dostaviti Ministarstvu Politiku
sprječavanja velikih nesreća.

Članak 122. (NN [78/15](http://www.zakon.hr/cms.htm?id=12072))

\(1\) Kada operater u području postrojenja utvrdi prisutnost velikih
količina opasnih tvari sukladno ovom Zakonu i odredbama uredbe iz članka
120. stavka 2. ovoga Zakona, obvezan je izraditi Izvješće o sigurnosti.

\(2\) Sadržaj Izvješća iz stavka 1. ovoga članka propisat će se uredbom
iz članka 120. stavka 2. ovoga Zakona.

Izuzeća

Članak 123. (NN [78/15](http://www.zakon.hr/cms.htm?id=12072),
[118/18](https://www.zakon.hr/cms.htm?id=35943))

\(1\) Odredbe ovoga Zakona o sprječavanju velikih nesreća koje uključuju
opasne tvari, koje se primjenjuju na područja postrojenja, ne
primjenjuju se na posebnim propisima uređene sustave izvan područja
postrojenja kao što su:

1\. vojna područja postrojenja, postrojenja i skladišta,

2\. opasnosti od ionizirajućeg zračenja koje potječu iz tvari,

3\. cestovni, željeznički, zračni prijevoz opasnih tvari i prijevoz
opasnih tvari unutarnjim plovnim putovima i morem, te izravno povezano
privremeno skladištenje opasnih tvari izvan područja postrojenja na koje
se odnose odredbe o sprječavanju velikih nesreća, uključujući ukrcavanje
i iskrcavanje te prijevoz iz jednog u drugo prijevozno sredstvo u
morskim lukama, pristaništima i lukama unutarnje plovidbe ili ranžirnim
kolodvorima,

4\. prijevoz opasnih tvari cjevovodima, uključujući pumpne stanice,
izvan područja postrojenja na koje se odnose odredbe o sprječavanju
velikih nesreća,

5\. istraživanje i eksploatacija (vađenje/pridobivanje i oplemenjivanje)
mineralnih sirovina u/na istražnim prostorima / eksploatacijskim poljima
mineralnih sirovina, uključujući u obliku bušotina,

6\. istraživanje i eksploatacija mineralnih sirovina na moru,
uključujući ugljikovodike,

7\. skladištenje i trajno zbrinjavanje plinova u geološkim strukturama
na moru, uključujući lokacije namijenjene skladištenju i lokacije u
kojima se također provodi istraživanje i eksploatacija mineralnih
sirovina, uključujući ugljikovodike,

8\. odlagališta otpada, uključujući podzemno skladištenje otpada.

\(2\) Iznimno od stavka 1. podstavaka 5. i 8. ovoga članka, odredbe
ovoga Zakona o sprječavanju velikih nesreća koje uključuju opasne tvari,
koje se primjenjuju na područja postrojenja operatera, primjenjuju se i
na podzemno skladištenje i trajno zbrinjavanje plinova na kopnu, u
geološkim strukturama vodonosnicima, slanicima i iscrpljenim rudnicima
te na vezane kemijske i termičke postupke prerade i skladištenja opasnih
tvari sukladno uredbi iz članka 120. stavka 2. ovoga Zakona, kao i na
jalovišta koja uključuju akumulacije, pregrade i/ili brane te građevine
za odlaganje i zadržavanje procesne jalovine koji sadrže opasne tvari
sukladno uredbi iz članka 120. stavka 2. ovoga Zakona.

Suglasnost na Politiku sprječavanja velikih nesreća i Izvješće o
sigurnosti

Članak 124. (NN [78/15](http://www.zakon.hr/cms.htm?id=12072),
[118/18](https://www.zakon.hr/cms.htm?id=35943))

\(1\) Operater iz članka 122. stavka 1. ovoga Zakona dužan je ishoditi
suglasnost na Izvješće o sigurnosti.

\(2\) Operater iz članka 121. stavka 5. ovoga Zakona dužan je ishoditi
suglasnost na Politiku sprječavanja velikih nesreća.

\(3\) Suglasnosti iz stavaka 1. i 2. ovoga članka moraju se ishoditi i
za izmjene i/ili dopune Politike sprječavanja velikih nesreća, odnosno
Izvješća o sigurnosti.

\(4\) Suglasnost na Izvješće o sigurnosti izdaje se na temelju ocjene
jesu li tim Izvješćem utvrđene sve mjere i aktivnosti te uvjeti i način
njihove provedbe u skladu s uredbom iz članka 120. stavka 2. ovoga
Zakona.

\(5\) Suglasnost na Politiku sprječavanja velikih nesreća izdaje se na
temelju ocjene je li Politika sprječavanja velikih nesreća u skladu s
odredbama Zakona i uredbe iz članka 120. stavka 2. ovoga Zakona.

\(6\) Za ishođenje suglasnosti iz stavaka 1. i 2. ovoga članka odgovoran
je operater.

Članak 125. (NN [78/15](http://www.zakon.hr/cms.htm?id=12072))

\(1\) Suglasnosti iz članka 124. stavaka 1. i 2. ovoga Zakona daje
Ministarstvo. Ove suglasnosti nisu upravni akti.

\(2\) Zahtjev za davanje suglasnosti na Politiku sprječavanja velikih
nesreća i za davanje suglasnosti na Izvješće o sigurnosti odnosno na
izmjene i/ili dopune Politike sprječavanja velikih nesreća, odnosno
Izvješća o sigurnosti operater podnosi na način određen uredbom iz
članka 120. stavka 2. ovoga Zakona.

\(3\) Suglasnosti iz članka 124. stavaka 1. i 2. ovoga Zakona daju se na
rok od pet godina.

\(4\) Važenje suglasnosti može se na zahtjev operatera produžiti novom
suglasnošću na još pet godina, uz uvjet da operater dokaže da se u
području postrojenja nisu promijenili uvjeti na temelju kojih je dana
prvobitna suglasnost na Politiku sprječavanja velikih nesreća, odnosno
na Izvješće o sigurnosti te da su ispunjeni uvjeti u skladu s ovim
Zakonom i uredbom iz članka 120. stavka 2. ovoga Zakona.

\(5\) Ako Ministarstvo na temelju ovoga Zakona i posebnih propisa utvrdi
da zahtjev iz stavka 2. ovoga članka nije na zakonu osnovan, posebnim će
rješenjem odbiti zahtjev.

\(6\) Protiv rješenja iz stavka 5. ovoga članka nije dopuštena žalba,
ali se može pokrenuti upravni spor.

\(7\) Postupak ishođenja suglasnosti iz članka 124. stavaka 1. i 2.
ovoga Zakona mora se provesti u roku od šest mjeseci od dana primitka
urednog zahtjeva operatera.

\(8\) Zahtjevi iz stavka 2. ovoga članka smatrat će se urednima kada ih
je predala ovlaštena osoba i kada sadrže sve propisane dokumente i
podatke na temelju kojih se, prema ocjeni Ministarstva, može dati
suglasnost.

Članak 126. (NN [78/15](http://www.zakon.hr/cms.htm?id=12072),
[118/18](https://www.zakon.hr/cms.htm?id=35943))

\(1\) U postupku ocjenjivanja Izvješća o sigurnosti sudjeluje Stručno
vijeće.

\(2\) Stručno vijeće imenuje ministar.

\(3\) Stručno vijeće ima pravo na naknadu za svoj rad. Troškove rada
stručnog vijeća snosi operater.

\(4\) Postupak imenovanja i opoziva, obvezni sastav, način rada, obvezni
sadržaj mišljenja koje izdaje Stručno vijeće, te visinu i način isplate
naknade za rad toga vijeća, pobliže propisuje ministar pravilnikom.

Promjene u radu postrojenja

Članak 127. (NN [78/15](http://www.zakon.hr/cms.htm?id=12072),
[118/18](https://www.zakon.hr/cms.htm?id=35943))

\(1\) Ako operater planira promjene u sustavu upravljanja sigurnošću
koje mogu povećati rizik od nastanka velike nesreće, radu postrojenja,
procesu proizvodnje i/ili vrsti i/ili količini opasnih tvari koje mogu
uzrokovati velike nesreće ili ako trajno prestane obavljati djelatnosti
u postrojenju, operater je obvezan provesti analizu i reviziju
aktivnosti i sigurnosnih mjera za sprječavanje velikih nesreća prema
Politici sprječavanja velikih nesreća i Izvješću o sigurnosti za to
postrojenje te po potrebi, na primjeren način, prije promjene,
izmijeniti i dopuniti Politiku sprječavanja velikih nesreća i Izvješće o
sigurnosti i o tome obavijestiti Ministarstvo i središnje tijelo državne
uprave nadležno za zaštitu i spašavanje.

\(2\) Ako su promjene iz stavka 1. ovoga članka takve prirode da
zahtijevaju izradu nove Politike sprječavanja velikih nesreća, odnosno
novoga Izvješća o sigurnosti, odnosno ishođenje suglasnosti na sadržaj
izmjena i/ili dopuna Politike sprječavanja velikih nesreća, odnosno
Izvješća o sigurnosti, operater je dužan ishoditi novu suglasnost i
prije proteka razdoblja od pet godina iz članka 125. stavka 3. ovoga
Zakona.

Obavještavanje o provođenju sigurnosnih mjera

Članak 128. (NN [78/15](http://www.zakon.hr/cms.htm?id=12072))

\(1\) Operater je obvezan o aktivnostima i sigurnosnim mjerama koje
provodi sukladno Politici sprječavanja velikih nesreća, odnosno Izvješću
o sigurnosti, na propisani način, dostavljati podatke i informirati
Ministarstvo i središnje tijelo državne uprave nadležno za zaštitu i
spašavanje, te pravne i fizičke osobe za koje je vjerojatno da bi mogle
biti zahvaćene velikim nesrećama koje može uzrokovati djelatnost
operatera u postrojenju, odnosno postrojenje.

\(2\) Informacije iz stavka 1. ovoga članka moraju biti dostupne
javnosti u skladu s odredbama ovoga Zakona.

Informiranje u slučaju velike nesreće

Članak 129. (NN [118/18](https://www.zakon.hr/cms.htm?id=35943))

\(1\) Operater je dužan bez odgađanja obavijestiti Ministarstvo i
središnje tijelo državne uprave nadležno za zaštitu i spašavanje o
trenutku pojave velike nesreće te dostaviti sve dostupne informacije o:

-- uzrocima odnosno uvjetima zbog kojih je nastala velika nesreća,

-- opasnim tvarima prisutnim za vrijeme i nakon velike nesreće,

-- procjeni posljedica uzrokovanih velikom nesrećom za ljudsko zdravlje
i život, materijalna dobra i okoliš,

-- poduzetim interventnim mjerama, odnosno dodatnim aktivnostima.

\(2\) Operater je dužan obavijestiti Ministarstvo i središnje tijelo
državne uprave nadležno za zaštitu i spašavanje i o aktivnostima i
mjerama poduzetim za ublažavanje srednjoročnih i dugoročnih posljedica
velike nesreće te o aktivnostima i mjerama za sprječavanje mogućeg
ponavljanja nesreće. Ukoliko naknadna istraga utvrdi dodatne okolnosti
koje mogu utjecati na primjenu drugih mjera i aktivnosti na mjestu
događaja, operater je dužan naknadno obavijestiti i o tim mjerama i
aktivnostima.

\(3\) Radi obavještavanja javnosti, operater je dužan podatke iz
stavaka 1. i 2. ovoga članka bez odgađanja dostaviti nadležnim upravnim
tijelima, te gradu, općini i na čijem području se dogodila velika
nesreća. Ovi podaci se obvezno dostavljaju Ministarstvu na način i u
rokovima propisanima pravilnikom iz članka 132. stavka 2. ovoga Zakona
te tijelima nadležnim za sustav zaštite i spašavanja.

Razmjena podataka radi sprječavanja i ublažavanja domino efekta

Članak 130. (NN [78/15](http://www.zakon.hr/cms.htm?id=12072),
[118/18](https://www.zakon.hr/cms.htm?id=35943))

\(1\) Na temelju podataka iz registra Ministarstva iz članka 132.
stavka 1. ovoga Zakona koje je dostavio operater ili inspekcija ili
dodatnih informacija koje su dostavila nadležna tijela, Ministarstvo će,
u skladu s odredbama uredbe iz članka 120. stavka 2. ovoga Zakona,
ustrojiti očevidnik u kojem će evidentirati operatere koji obavljaju
djelatnost u području postrojenja i područja postrojenja u kojima je
povećan rizik od velikih nesreća i njihovih posljedica zbog zemljopisnog
položaja i blizine takvih područja postrojenja i količina te vrsta
prisutnih opasnih tvari u njima.

\(2\) Nakon utvrđivanja operatera i područja postrojenja u smislu
odredbe stavka 1. ovoga članka Ministarstvo će osigurati odgovarajuću
razmjenu podataka sa središnjim tijelima državne uprave nadležnim za
zaštitu i spašavanje i za prostorno uređenje, a u svrhu omogućavanja
operaterima da uzmu u obzir prirodu i razmjer sveukupne opasnosti od
velike nesreće pri izradi Politike sprječavanja velikih nesreća i mjera
za sprječavanje velikih nesreća, sustava upravljanja sigurnošću te
Izvješća o sigurnosti.

\(3\) Ministarstvo će odgovarajućim informiranjem i suradnjom s
operaterima upisanim u očevidnik iz stavka 1. ovoga članka osigurati
uvjete za međusobnu suradnju operatera vezano za propisane obveze o
informiranju javnosti i dostavljanja podataka u svrhu izrade vanjskih
planova.

\(4\) Ako nadležna tijela posjeduju dodatne informacije u odnosu na one
koje je dostavio operater područja postrojenja o blizini susjednih
postrojenja, građevina ili objekata koji bi mogli biti uzrok ili
povećati rizik od velikih nesreća i domino-efekt, dužna su te
informacije staviti na raspolaganje operaterima tih područja
postrojenja.

Članak 131.

Operater je dužan dostaviti Izvješće o sigurnosti nakon ishođene
suglasnosti Ministarstva središnjem tijelu državne uprave nadležnom za
zaštitu i spašavanje radi izrade vanjskih planova.

Registar postrojenja u kojima su prisutne opasne tvari

Članak 132. (NN [78/15](http://www.zakon.hr/cms.htm?id=12072),
[118/18](https://www.zakon.hr/cms.htm?id=35943))

\(1\) Ministarstvo ustrojava i vodi registar postrojenja u kojima su
prisutne opasne tvari te vodi očevidnik prijavljenih velikih nesreća.

\(2\) Sadržaj i način vođenja registra i očevidnika iz stavka 1. ovoga
članka te način na koji se dostavljaju podaci za registar, odnosno način
na koji se dostavljaju podaci za očevidnik, kao i rokove s tim u vezi
propisuje ministar pravilnikom.

#### 6. Prostorni planovi kao instrument zaštite okoliša

Članak 133. (NN [78/15](http://www.zakon.hr/cms.htm?id=12072))

\(1\) Ciljevi sprječavanja onečišćavanja okoliša i ograničavanja
posljedica onečišćenja uzimaju se u obzir pri izradi prostornih planova
i pri donošenju odluka u skladu s propisom kojim se uređuje prostorno
uređenje, posebno prilikom određivanja lokacija za nova postrojenja
odnosno područja postrojenja, utvrđivanja promjena nastalih na
postojećim postrojenjima i planiranja novih građevina kao što su
prometnice, javne površine i stambena područja.

\(2\) Prilikom izrade prostornih planova, osim drugih obveza propisanih
ovim Zakonom, mora se uzimati u obzir i udaljenost između postrojenja,
odnosno područja postrojenja i stambenih zona, javnih mjesta i ekološki
značajnih područja te korištenje dodatnih mjera od strane postojećih
postrojenja, a sve radi izbjegavanja povećane opasnosti za ljudsko
zdravlje, materijalna dobra i okoliš.

#### 7. Prekogranični utjecaj strategije, plana i programa, zahvata i postrojenja na okoliš

Obavještavanje druge države o strategiji, planu i programu

Članak 134. (NN [118/18](https://www.zakon.hr/cms.htm?id=35943))

\(1\) Kada Ministarstvo, u postupku strateške procjene, procijeni da bi
provedba strategije, plana i programa mogla značajno utjecati na okoliš
i/ili zdravlje ljudi druge države ili ako država koja bi mogla biti
izložena značajnom utjecaju to zatraži, obvezno je obavijestiti nadležno
tijelo druge države o nacrtu prijedloga strategije, plana i programa
prije stavljanja u proceduru donošenja.

\(2\) Obavijest iz stavka 1. ovoga članka sadrži nacrt prijedloga
strategije, plana i programa i stratešku studiju, rok u kojem druga
država treba obavijestiti Ministarstvo o namjeri sudjelovanja u postupku
strateške procjene.

\(3\) Kada nadležno ministarstvo, nadležno upravno tijelo u županiji te
u Gradu Zagrebu, odnosno izvršno tijelo jedinice lokalne i područne
(regionalne) samouprave u postupku strateške procjene procijeni da bi
provedba strategije, plana ili programa mogla znatnije utjecati na
okoliš i/ili zdravlje ljudi druge države, o tome će radi provedbe
postupka iz stavka 1. ovoga članka bez odgađanja obavijestiti
Ministarstvo.

\(4\) Ako druga država obavijesti Ministarstvo ili ako Ministarstvo
obavijesti drugu državu o namjeri sudjelovanja u postupku strateške
procjene, Ministarstvo provodi postupak odgovarajućom primjenom odredbi
ovoga Zakona o procjeni utjecaja na okoliš preko državnih granica,
odnosno prema posebnom propisu.

Obavještavanje druge države o zahvatu

Članak 135.

\(1\) Kada Ministarstvo, odnosno nadležno upravno tijelo u županiji te u
Gradu Zagrebu, po primitku zahtjeva za ocjenu o potrebi procjene
utjecaja zahvata na okoliš ili po primitku zahtjeva za procjenu utjecaja
zahvata na okoliš, procijeni da bi zahvat mogao znatnije utjecati na
okoliš druge države, obvezno je dostaviti nadležnom tijelu druge države
obavijest o zahtjevu. Obavijest o zahtjevu Ministarstvo će dostaviti i
na zahtjev druge države. Ova obavijest se dostavlja najkasnije nakon što
se o primitku zahtjeva informira javnost Države.

\(2\) Obavijest iz stavka 1. ovoga članka sadrži opis zahvata i
raspoložive podatke o njegovim mogućim utjecajima na okoliš, informaciju
o postupku koji se provodi s tim u svezi, rok u kojem druga država treba
obavijestiti Ministarstvo o namjeri sudjelovanja u postupku procjene
utjecaja zahvata u okoliš.

\(3\) Ako druga država obavijesti Ministarstvo o namjeri sudjelovanja u
postupku procjene utjecaja zahvata na okoliš, Ministarstvo provodi
postupak sukladno Konvenciji o procjeni utjecaja na okoliš preko
državnih granica.

Sudjelovanje u postupku o zahvatu u drugoj državi

Članak 136.

\(1\) Kada Ministarstvo procijeni da bi zahvat koji će se provesti na
teritoriju druge države mogao znatnije utjecati na okoliš u Državi, ili
na temelju obavijesti koju druga država dostavi, ili Ministarstvo dozna
za zahvat u okoliš, ali o njemu nije primilo obavijest druge države,
izvijestit će tu državu, o namjeri sudjelovanja u postupku procjene
utjecaja toga zahvata na okoliš.

\(2\) Ako Ministarstvo donese odluku o sudjelovanju u postupku procjene
utjecaja zahvata na okoliš u drugoj državi, podatke o zahvatu mora
dostaviti na mišljenje tijelima i/ili osobama određenim posebnim
propisom i nadležnom upravnom tijelu u županiji odnosno Gradu Zagrebu,
ovisno o tome na kojem području zahvat iz druge države utječe na okoliš,
te osigurati informiranje i sudjelovanje javnosti i zainteresirane
javnosti prema odredbama ovoga Zakona.

\(3\) Ministarstvo će nakon primitka mišljenja tijela iz stavka 2. ovoga
članka, zajedno s primjedbama javnosti i zainteresirane javnosti
izraditi jedinstveno mišljenje i dostaviti ga nadležnom tijelu druge
države, u dogovorenom roku.

Obavještavanje druge države o radu postrojenja

Članak 137. (NN [12/18](https://www.zakon.hr/cms.htm?id=27155))

\(1\) Ako Ministarstvo procijeni da bi emisije iz postrojenja mogle
znatnije utjecati na okoliš u drugoj državi ili ako druga država to
zahtijeva, istovremeno s provedbom postupka sudjelovanja javnosti u
postupku ishođenja okolišne dozvole za to postrojenje, Ministarstvo
dostavlja nadležnom tijelu te države obavijest o zahtjevu operatera za
ishođenje okolišne dozvole za postrojenje, odnosno za značajnu izmjenu u
postrojenju koje ima okolišnu dozvolu. Obavijest sadrži sažeti opis
zahtjeva operatera, informaciju o postupku koji se provodi s tim u vezi,
rok u kojem druga država treba obavijestiti Ministarstvo o namjeri
sudjelovanja u postupku okolišne dozvole. Obavijest o zahtjevu
Ministarstvo će dostaviti i na zahtjev druge države. Ova obavijest se
dostavlja najkasnije nakon što se o primitku zahtjeva informira javnost
države.

\(2\) Ako druga država iz stavka 1. ovoga članka obavijesti Ministarstvo
da želi sudjelovati u postupku ishođenja okolišne dozvole za
postrojenje, Ministarstvo dostavlja nadležnom tijelu te države sve
podatke o podnesenom zahtjevu operatera, a koje Ministarstvo stavlja na
raspolaganje vlastitoj javnosti i u isto vrijeme u koje ih stavlja na
raspolaganje vlastitoj javnosti sukladno ovom Zakonu i propisu kojim se
regulira informiranje i sudjelovanje javnosti i zainteresirane javnosti
te propisu kojim se regulira ishođenje okolišne dozvole te određuje rok
za dostavljanje mišljenja.

\(3\) Podaci prema stavcima 1. i 2. ovoga članka koriste se za provedbu
potrebnih savjetovanja u okviru dvostranih odnosa između država u skladu
sa stavcima 1. i 2. ovoga članka.

\(4\) Po provedenom postupku ishođenja okolišne dozvole za postrojenje,
Ministarstvo dostavlja državi iz stavka 1. ovoga članka obavijest o
mogućoj vrsti odluke glede podnesenog zahtjeva operatera te o donesenom
rješenju glede zahtjeva operatera u tom postupku, kao i razloge na
kojima se temelji odluka, a koji sadrži i rezultate provedenih
savjetovanja između Ministarstva i druge države, a koja uključuje i
rješenje.

Sudjelovanje u postupku izdavanja okolišne dozvole vezano za postrojenje
u drugoj državi

Članak 138.

\(1\) Ako Ministarstvo procijeni da bi rad postrojenja koje se nalazi na
teritoriju druge države mogao prouzročiti štetu u okolišu odnosno
opasnost za ljudsko zdravlje, prirodna dobra i okoliš u Državi, ili na
temelju obavijesti koju druga država dostavi posredstvom ministarstva
nadležnog za vanjske poslove, ili Ministarstvo dozna za planirano
postrojenje, ali o njemu nije primilo obavijest druge države, izvijestit
će tu državu o namjeri sudjelovanja u postupku ishođenja okolišne
dozvole.

\(2\) Kada Ministarstvo donese odluku o sudjelovanju u postupku
ishođenja okolišne dozvole za postrojenje u drugoj državi, podatke o
planiranom postrojenju mora dostaviti na mišljenje tijelima i/ili
osobama određenim posebnim propisom i nadležnom upravnom tijelu u
županiji odnosno Gradu Zagrebu, ovisno o tome na kojem području
postrojenje iz druge države može utjecati na ljude, prirodna dobra i
okoliš, te osigurati informiranje i sudjelovanje javnosti i
zainteresirane javnosti prema odredbama ovoga Zakona.

\(3\) Ministarstvo će nakon primitka mišljenja tijela iz stavka 2. ovoga
članka, zajedno s primjedbama javnosti dostaviti to mišljenje nadležnom
tijelu druge države, u utvrđenom roku.

\(4\) Ministarstvo može dogovoriti s nadležnim tijelom druge države
način i postupak provedbe prijedloga o umanjivanju ili otklanjanju
mogućih prekograničnih utjecaja postrojenja na okoliš u Državi.

Obavještavanje druge države o velikoj nesreći

Članak 139.

U slučaju velike nesreće koja se dogodi na području Države, a koja može
uzrokovati prekogranične učinke na zdravlje ljudi i na okoliš u drugoj
državi, Ministarstvo će, putem središnjeg tijela državne uprave
nadležnog za zaštitu i spašavanje obavijestiti tu državu i nadležnim
tijelima te države dostaviti nužne podatke kako bi se poduzele sve
potrebne mjere.

#### 8. Mjere zaštite okoliša za zahvate za koje nije propisana obveza procjene utjecaja na okoliš

Članak 140.

\(1\) Mjere zaštite okoliša za zahvate za koje ovim Zakonom nije
propisana obveza procjene utjecaja na okoliš, a za koje je, radi
ispunjenja ugovornih obveza preuzetih međunarodnim ugovorima i
sporazumima i radi provedbe postupaka prema posebnim zakonima i
propisima, te u drugim slučajevima potrebno utvrditi prihvatljivost
zahvata s obzirom na utjecaj na okoliš, određuju se elaboratom zaštite
okoliša.

\(2\) Elaborat iz stavka 1. ovoga članka, na zahtjev nositelja zahvata,
izrađuje ovlaštenik.

\(3\) Ministarstvo, na zahtjev nositelja zahvata, po obavljenoj provjeri
sadržaja elaborata iz stavka 1. ovoga članka u odnosu na namjeravani
zahvat i pozitivnom nalazu glede prihvatljivosti zahvata s obzirom na
utjecaj na okoliš, izdaje potvrdu da su mjere određene elaboratom
sukladne načelima zaštite okoliša uređenim ovim Zakonom.

\(4\) Iznimno od stavka 3. ovoga članka, nadležno upravno tijelo u
županiji, odnosno Gradu Zagrebu, može izdati potvrdu iz stavka 3. ovoga
članka ukoliko je ta obveza utvrđena radi ispunjenja obveza preuzetih
međunarodnim ugovorima i sporazumima i radi provedbe postupaka prema
posebnim zakonima i propisima.

\(5\) Potvrda iz stavaka 3. i 4. ovoga članka nije upravni akt.

\(6\) Ako Ministarstvo na temelju ovoga Zakona i posebnih propisa utvrdi
da zahtjev iz stavka 2. ovoga članka nije na zakonu osnovan posebnim će
rješenjem zahtjev odbiti.

\(7\) Protiv rješenja iz stavka 5. ovoga članka nije dopuštena žalba,
ali se može pokrenuti upravni spor.

### VII. PRAĆENJE STANJA OKOLIŠA

Obuhvat praćenja stanja okoliša

Članak 141. (NN [118/18](https://www.zakon.hr/cms.htm?id=35943))

\(1\) Praćenje stanja okoliša je sustavno praćenje kakvoće okoliša,
odnosno promjena stanja okoliša i njegovih sastavnica.

\(2\) Praćenje stanja okoliša obuhvaća:

-- praćenje imisija odnosno kakvoće zraka, voda, mora, tla, biljnog i
životinjskog svijeta, te iskorištavanja mineralnih sirovina,

-- praćenje onečišćenja okoliša odnosno emisija u okoliš,

-- praćenje utjecaja onečišćavanja okoliša na zdravlje ljudi,

-- praćenje proizvodnje otpada i gospodarenja otpadom,

-- praćenje utjecaja važnih gospodarskih sektora na sastavnice okoliša,

-- praćenje prirodnih pojava odnosno praćenje i nadziranje
meteoroloških, hidroloških, erozijskih seizmoloških, radioloških i
drugih geofizikalnih pojava, koje se provodi sukladno posebnom propisu,

-- praćenje stanja očuvanosti prirode, koje se provodi sukladno posebnom
Propisu,

-- praćenje drugih pojava koje utječu na stanje okoliša.

\(3\) Praćenje stanja okoliša provodi se za područja utvrđena dokumentom
u skladu sa strateškom procjenom, za zahvate za koje je to određeno
procjenom utjecaja zahvata na okoliš, za sva postrojenja za koja je to
određeno okolišnom dozvolom, te za područja na kojima je došlo do
onečišćavanja okoliša ako onečišćivač nije poznat.

\(4\) Vrstu emisija, imisija, prirodnih i drugih pojava koje su predmet
praćenja, metodologiju uzorkovanja i mjerenja, rokove za dostavljanje
podataka nadležnim upravnim tijelima u županiji, odnosno Gradu Zagrebu i
Ministarstvu, način vođenja očevidnika iz članka 142. stavaka 1. i 3. i
iz članka 144. stavka 3. ovoga Zakona, sadržaj obrazaca za dostavu
podataka za vođenje tih očevidnika, način redovitog obavješćivanja
javnosti, uvjete glede stručne osposobljenosti i tehničke opremljenosti
ovlaštenika koji obavlja praćenje stanja okoliša, odnosno onečišćavanja
okoliša, pobliže propisuje ministar pravilnikom ako nije uređeno
posebnim propisom.

\(5\) Nositelj zahvata, operater, nadležno upravno tijelo u županiji,
odnosno Gradu Zagrebu, koji sukladno ovom Zakonu obavljaju praćenje
stanja okoliša obvezni su podatke o mjerenjima emisija i imisija
dostavljati Ministarstvu u pisanom i/ili elektroničkom obliku.

\(6\) Nadležna tijela javne vlasti i druge osobe ovlaštene za poslove
praćenja stanja okoliša u skladu sa stavcima 2. i 3. ovoga članka dužni
su podatke redovito dostavljati u informacijski sustav zaštite okoliša u
elektroničkom obliku bez naknade.

Obveze nositelja zahvata i operatera glede praćenja stanja okoliša

Članak 142. (NN [118/18](https://www.zakon.hr/cms.htm?id=35943))

\(1\) Za zahvate za koje je u postupku procjene utjecaja na okoliš
utvrđena obveza praćenja stanja okoliša nositelj zahvata obvezan je
pratiti stanje okoliša na način da:

-- putem stručnih i za to osposobljenih osoba provodi mjerenja emisija i
vodi o tome propisane očevidnike,

-- putem stručnih i za to osposobljenih osoba provodi mjerenja imisija,
odnosno sudjeluje u mjerenju imisija, prema udjelu svoga zahvata u
onečišćavanju okoliša,

-- sudjeluje u praćenju prirodnih i drugih pojava koje su posljedica
onečišćavanja okoliša.

\(2\) Podatke iz očevidnika iz stavka 1. podstavka 1. ovoga članka
nositelj zahvata obvezan je dostavljati Ministarstvu na propisanim
obrascima i u propisanim razdobljima odnosno rokovima.

\(3\) Operater je, za postrojenje za koje je to određeno okolišnom
dozvolom obvezan pratiti stanje okoliša na način da:

-- osigura mjerenje emisija iz postrojenja,

-- osigura nadziranje utjecaja emisija na okoliš i o tome vodi propisani
očevidnik,

-- osigura mjerenje imisija, odnosno sudjelovanje u mjerenju imisija
prema udjelu u onečišćivanju okoliša postrojenja kojim obavlja
djelatnost i o tome vodi propisani očevidnik.

\(4\) Podatke iz očevidnika iz stavka 3. podstavaka 2. i 3. ovoga članka
operater je obvezan dostavljati na propisanim obrascima i u propisanim
razdobljima odnosno rokovima nadležnom upravnom tijelu u županiji
odnosno Gradu Zagrebu.

\(5\) Operater je odgovoran za točnost podataka koje dostavlja nadležnom
tijelu.

\(6\) Nositelj zahvata i operater obvezni su osigurati financijska
sredstva za praćenje stanja okoliša koje su obvezni provoditi sukladno
ovom Zakonu.

Članak 143.

\(1\) Za bolju primjenu i provjeru provođenja mjera zaštite okoliša i
nadzora nad programom praćenja stanja okoliša te prirode koje proizlaze
iz postupaka koji se provode pred nadležnim tijelima može se na zahtjev
nositelja zahvata izraditi operativni program praćenja stanja okoliša.

\(2\) Operativni program praćenja stanja okoliša izrađuje ovlaštenik, te
se usuglašava između nositelja zahvata i nadležnoga tijela.

\(3\) Operativni program praćenja stanja okoliša provodi nositelj
zahvata nakon zaključivanja sporazuma s nadležnim tijelom, u suradnji s
ovlaštenikom na trošak nositelja zahvata.

Članak 144. (NN [118/18](https://www.zakon.hr/cms.htm?id=35943))

\(1\) Županija, odnosno Grad Zagreb osigurat će mjerenje imisija u
slučaju onečišćenja okoliša na svom području kada je onečišćivač okoliša
nepoznat te će osigurati praćenje stanja okoliša i učinaka sanacijskih
mjera kada im je posebnim aktom odnosno propisom utvrđena obveza
provedbe sanacijskog programa.

\(2\) Županija, odnosno Grad Zagreb osigurava sredstva za praćenje
stanja okoliša sukladno stavku 1. ovoga članka na svom području.

\(3\) Nadležno upravno tijelo u županiji, odnosno Gradu Zagrebu vodi
propisani očevidnik o praćenju stanja okoliša u smislu stavka 1. ovoga
članka i očevidnik o dostavljenim podacima iz članka 142. stavka 4.
ovoga Zakona, te podatke iz tih očevidnika dostavlja Ministarstvu u
propisanim rokovima.

Osnivanje referentnih centara

Članak 145. (NN [118/18](https://www.zakon.hr/cms.htm?id=35943))

\(1\) U svrhu praćenja stanja okoliša te za potrebe informacijskog
sustava zaštite okoliša i izvješćivanja, te razmjene podataka i
informacija u sklopu EIONET mreže i sudjelovanje u radu tematskih
skupina Europske agencije za okoliš, na prijedlog ministra, Vlada
posebnom odlukom određuje referentne centre.

\(2\) Referentni centri iz stavka 1. ovoga članka prikupljaju i
analiziraju podatke o praćenju stanja okoliša uključujući i pokazatelje
s Nacionalne liste pokazatelja, za koje su zaduženi.

\(3\) Referentni centri podatke praćenja stanja, pokazatelje i rezultate
analiza ažurno dostavljaju Ministarstvu.

\(4\) Sredstva za rad referentnih centara iz stavka 1. ovoga članka
osiguravaju se u državnom proračunu uz izuzeće referentnih centara koji
za obavljanje svoje djelatnosti imaju osigurano financiranje iz drugog
izvora prema posebnom zakonu.

\(5\) Opseg poslova, način obavljanja poslova koji su mu određeni u
nadležnost, postupak određivanja referentnih centara, način njihova
financiranja te rok na koji se određuju, te druga pitanja s tim u svezi
pravilnikom propisuje ministar.

Analize podataka o praćenju stanja okoliša

Članak 146. (NN [118/18](https://www.zakon.hr/cms.htm?id=35943))

\(1\) Analizu podataka o emisijama i imisijama te analizu izvješća o
provedbi praćenja stanja okoliša, odnosno onečišćavanja okoliša provodi
Ministarstvo, odnosno s drugim središnjim tijelima državne uprave i
tijelima javne vlasti, nadležnim za pojedinu sastavnicu okoliša odnosno
opterećenje.

\(2\) Sredstva za provjeru analize podataka o emisijama i imisijama te
analizu izvješća o provedbi praćenja stanja okoliša iz stavka 1. ovoga
članka osiguravaju se u državnom proračunu.

\(3\) Ministarstvo može radi provjere i uspoređivanja dostavljenih
podataka o izmjerenim emisijama i imisijama, odnosno o izvršenim
mjerenjima u tu svrhu osigurati praćenje onečišćavanja okoliša, odnosno
mjerenje emisija i/ili imisija, a također može obvezati stručnu osobu
koja za ovlaštenika obavlja poslove praćenja stanja okoliša na provjeru
stručne osposobljenosti.

\(4\) U svrhu praćenja postignuća politike i pojedinih mjera zaštite
okoliša i sastavnica okoliša (vode, tlo i zemljina kamena kora, šumsko
područje, zrak, vode, more i obalno područje i priroda), te opterećenja
na okoliš, ministar je ovlašten donositi pravilnike u suradnji s
ministrom nadležnim za pojedinu sastavnicu okoliša.

Izvlaštenje i ograničenje vlasničkog i drugih stvarnih prava radi
praćenja stanja okoliša

Članak 147.

\(1\) Kada je to nužno radi provedbe praćenja stanja okoliša, smatra se
da postoji interes Države za izvlaštenje ili ograničenje vlasničkih i
drugih stvarnih prava na nekretninama na kojima se trebaju postaviti
objekti i/ili mjerni uređaji odnosno oprema za potrebe praćenja stanja
okoliša.

\(2\) Vlasnik nekretnine ima pravo na naknadu tržišne vrijednosti
izvlaštenog dijela nekretnine odnosno dijela nekretnine na kojem postoji
ograničenje vlasničkih i drugih stvarnih prava iz razloga određenih
stavkom 1. ovoga članka.

\(3\) Postupak izvlaštenja prava vlasništva nekretnine ili ograničenja
vlasničkih i drugih stvarnih prava iz razloga određenih stavkom 1. ovoga
članka provodi se sukladno posebnom propisu o izvlaštenju.

\(4\) Ovlaštenik se obvezuje za potrebe praćenja stanja okoliša, u
pravilu, koristiti zemljište u vlasništvu Države, odnosno u vlasništvu
jedinice lokalne ili područne (regionalne) samouprave te Grada Zagreba,
ovisno gdje se praćenje stanja okoliša obavlja, vodeći računa gdje se
najmanje ometa redovita namjena toga zemljišta. Pri izvođenju radova na
postavljanju objekta odnosno mjernog uređaja i opreme iz stavka 1. ovoga
članka, ovlaštenik je obvezan u što manjoj mjeri utjecati na korištenje
zemljišta te je po obavljenim poslovima dužan uspostaviti prvobitno
stanje zemljišta.

\(5\) Ovlaštenik je dužan radi korištenja zemljišta sklopiti ugovor s
Državom, odnosno osobama javnog prava iz stavka 4. ovoga Zakona ili
osobama koje upravljaju njihovom imovinom, a vlasnici zemljišta ili ta
tijela dužni su omogućiti sklapanje ugovora u što kraćem roku.

\(6\) Kada nekretnine iz stavka 1. ovoga članka imaju vojnu namjenu,
postavljanje objekata i/ili mjernih uređaja, odnosno opreme za potrebe
praćenja stanja okoliša uredit će se posebnim aktom u skladu s posebnim
propisima.

\(7\) Ako je potrebno postaviti objekt i/ili uređaj za potrebe praćenja
stanja okoliša na pomorskom dobru, ovlaštenik je dužan ishoditi
koncesiju za posebnu upotrebu sukladno odredbama posebnog propisa.

### VIII. INFORMACIJSKI SUSTAV ZAŠTITE OKOLIŠA

Svrha uspostave i način vođenja Informacijskog sustava

Članak 148. (NN [78/15](http://www.zakon.hr/cms.htm?id=12072))

\(1\) Informacijski sustav zaštite okoliša (u daljnjem tekstu:
informacijski sustav) uspostavlja se sa svrhom cjelovitog upravljanja
zaštitom okoliša i/ili pojedinim sastavnicama okoliša, odnosno
opterećenjima te u svrhu izrade i praćenja provedbe dokumenata održivog
razvitka i zaštite okoliša kao i drugih dokumenata koji se takvima
podrazumijevaju u skladu s odredbama ovoga Zakona.

\(2\) Informacijski sustav sadrži podatke i informacije o stanju
okoliša, opterećenjima i utjecajima na okoliš te odgovorima društva, a
osobito:

-- podatke o stanju okoliša i njegovim sastavnicama prikupljene i
obrađene u skladu s ovim Zakonom i posebnim propisima, te Nacionalnom
listom pokazatelja,

-- podatke o emisijama onečišćujućih tvari u okoliš iz Registra
onečišćavanja,

-- podatke o prirodnim i prostornim obilježjima,

-- podatke o prirodnim pojavama,

-- podatke o prirodnim dobrima i korištenju prirodnih dobara,

-- podatke o područjima koja su posebnim propisima određena kao
zaštićena ili ugrožena,

-- podatke o bioraznolikosti,

-- podatke o utjecajima onečišćavanja okoliša na zdravlje ljudi,

-- podatke o otpadu i gospodarenju otpadom,

-- podatke o opasnim tvarima,

− podatke o izbjegnutim nesrećama, iznenadnim događajima, industrijskim
i velikim nesrećama,

-- podatke o onečišćivačima okoliša,

-- podatke o organizacijama u sustavu EMAS,

-- podatke koji su značajni za vrednovanje održivog razvitka,

-- socioekonomske podatke,

-- faktografske, metodološke, dokumentacijske podatke,

-- prostorne podatke,

-- stručne i znanstvene podatke domaćih, stranih i međunarodnih
institucija, te ovlaštenika koji obavljaju stručne poslove zaštite
prirode i okoliša,

-- mjere, politike, strategije, planove i programe zaštite okoliša, te

-- ostale podatke potrebne za praćenje, analiziranje, i prognoziranje
(modeliranje) o okolišu.

Članak 149. (NN [118/18](https://www.zakon.hr/cms.htm?id=35943))

\(1\) Informacijski sustav vodi se kao distributivni informacijski
sustav, sastavljen od većeg broja dislociranih, neovisno izrađenih,
usklađenih i međusobno povezanih informacijskih sustava, tematskih
područja i/ili potpodručja.

\(2\) Referentni centri iz članka 145. ovoga Zakona čine dio
distributivnog informacijskog sustava iz stavka 1. ovoga članka.

\(3\) Strukturu, sadržaj, oblik i način rada, način vođenja i održavanja
informacijskog sustava za okoliš, metodologije koje se koriste, obveze,
način i rokove dostavljanja Ministarstvu podataka i informacija o
okolišu te odgovarajućih izvješća, način upravljanja podacima i
informacijama, te ostala pitanja s tim u vezi, pobliže uređuje Vlada
uredbom.

Obveze dostavljanja podataka za informacijski sustav

Članak 150. (NN [118/18](https://www.zakon.hr/cms.htm?id=35943))

\(1\) Tijela državne uprave, nadležno upravno tijelo u županiji, odnosno
u Gradu Zagrebu, pravne osobe s javnim ovlastima i ovlaštenici, koji
obavljaju poslove praćenja stanja okoliša u skladu s ovim Zakonom, dužni
su sukladno uredbi iz članka 149. stavka 3. ovoga Zakona Ministarstvu za
potrebe informacijskog sustava u propisanim rokovima dostavljati
propisane podatke i informacije kao i odgovarajuća izvješća, te su
obvezni Ministarstvu osigurati nesmetan pristup podacima i korištenje
podataka za potrebe informacijskog sustava. Podaci koji se dostavljaju
moraju biti točni, potpuni i vjerodostojni.

\(2\) Podaci, informacije i izvješća iz stavka 1. ovoga članka podložni
su provjeri njihove kakvoće radi osiguranja vjerodostojnosti, potpunosti
i dosljednosti.

\(3\) Provjeru iz stavka 2. ovoga članka obavlja po službenoj dužnosti
Ministarstvo. Za obavljanje ovih poslova Ministarstvo može koristiti
usluge odgovarajućih akreditiranih pravnih i fizičkih osoba.

\(4\) Podaci, informacije i izvješća iz stavka 1. ovoga članka moraju
biti dostupni tijelima državne uprave, nadležnim upravnim tijelima u
županiji i Gradu Zagrebu, pravnim osobama s javnim ovlastima i
ovlaštenicima, operaterima i javnosti.

Registar onečišćavanja okoliša

Članak 151. (NN [118/18](https://www.zakon.hr/cms.htm?id=35943))

\(1\) Registar onečišćavanja okoliša je skup podataka o izvorima, vrsti,
količini, načinu i mjestu ispuštanja, prijenosa i odlaganja
onečišćujućih tvari i otpada u okoliš.

\(2\) Registar onečišćavanja okoliša uspostavlja, vodi i održava
Ministarstvo.

\(3\) Obvezni sadržaj i način vođenja registra iz stavka 1. ovoga
članka, obveznike dostave podataka u registar, način, metodologiju i
rokove prikupljanja i dostavljanja podataka o emisijama odnosno
ispuštanju, prijenosu i odlaganju onečišćujućih tvari u okoliš i otpadu,
podatke o onečišćivaču, operateru postrojenju, organizacijskoj jedinici
u sastavu onečišćivača, rok i način obavještavanja javnosti, način
provjere i osiguranja kvalitete podataka koji se dostavljaju i vode u
registru, rok čuvanja očevidnika iz kojih su dostavljeni podaci, način
davanja ovlaštenja ovlaštenicima za obavljanje stručnih poslova u svezi
s vođenjem registra, program i način provjere stručne osposobljenosti
zaposlenika ovlaštenika, te druga pitanja s tim u vezi pobliže propisuje
ministar pravilnikom.

\(4\) Obveznik dostave podataka u Registar onečišćavanja okoliša dužan
je dostavljati u propisanom roku vjerodostojne, točne i ažurne podatke.

\(5\) Provjeru potpunosti, dosljednosti i vjerodostojnosti podataka
dostavljenih od strane obveznika, kao i poštivanje propisanog roka
osigurava nadležno tijelo u županiji, odnosno Gradu Zagrebu, u suradnji
s nadležnom inspekcijom, te ih verificirane dostavlja Ministarstvu do
15. lipnja tekuće godine, za proteklu godinu, ukoliko pravilnikom iz
stavka 3. ovoga članka nije propisano drukčije.

Izvješćivanje tijela Europske unije, međunarodnih tijela i organizacija

Članak 152. (NN [118/18](https://www.zakon.hr/cms.htm?id=35943))

\(1\) Dostava podataka, informacija i izvješća te njihova razmjena s
tijelima Europske unije, odnosno međunarodnim tijelima i/ili
organizacijama, s obzirom na preuzete obveze Države vezano za područje
zaštite okoliša, provode se na način i u rokovima utvrđenim svakim
pojedinim dokumentom o preuzimanju obveza.

\(2\) Obveznici dostave podataka, informacija i izvješća iz stavka 1.
ovoga članka Ministarstvu dostavljaju primjerak dokumentacije istodobno
s izvješćem koje dostavljaju međunarodnom tijelu i organizaciji.

\(3\) Tijela državne uprave i druga tijela javne vlasti, nadležno
upravno tijelo u županiji, odnosno Gradu Zagrebu, javni znanstveni
instituti i ovlaštenici koji obavljaju poslove praćenja stanja okoliša u
skladu s ovim Zakonom dužni su Ministarstvu dostavljati informacije i
podatke kojima raspolažu u svrhu suradnje s Europskom agencijom za
okoliš i izvješćivanje u skladu sa zahtjevima EIONET mreže, te prema
međunarodnim tijelima i organizacijama u rokovima koji su određeni
pravnom stečevinom Europske unije.

\(4\) Nadležna tijela dužna su dostaviti informacije i podatke iz stavka
3. ovoga članka Ministarstvu bez naknade, te ih na zahtjev Ministarstva
dopuniti u fazama izvješća i reviziji koju provode nadležna tijela
Europske unije te međunarodna tijela i organizacije.

\(5\) Ako nadležna tijela ne dostave podatke, dužna su obavijestiti
Ministarstvo o razlozima njihova nedostavljanja s prijedlogom mjera koje
će se poduzeti u svrhu njihove dostave.

\(6\) U svrhu izvršavanja obveza u smislu stavka 1. ovoga članka
ministar može pobliže pravilnikom urediti administrativne postupke
prikupljanja potrebnih podataka i informacija, praćenja provedbe
dokumenata održivog razvitka i zaštite okoliša, te provedbe pojedinih
mjera zaštite okoliša i sastavnica okoliša.

Članak 153. (NN [78/15](http://www.zakon.hr/cms.htm?id=12072),
[118/18](https://www.zakon.hr/cms.htm?id=35943))

\(1\) Ministarstvo je dužno dostaviti Europskoj komisiji sve podatke
vezane za okolišne dozvole sukladno odredbama pravilnika iz članka 152.
stavka 6. ovoga Zakona. Dostupnost ovih podataka mora se osigurati u
elektroničkom obliku.

\(2\) Ministarstvo je dužno dostaviti Europskoj komisiji podatke vezane
uz područja postrojenja koja mogu uzrokovati veliku nesreću i o nastalim
velikim nesrećama sukladno odredbama pravilnika iz članka 152. stavka 6.
ovoga Zakona. Dostupnost ovih podataka mora se osigurati u elektroničkom
obliku.

\(3\) Vrsta, oblik i učestalost podataka koji moraju biti dostupni u
skladu sa stavcima 1. i 2. ovoga članka, te ostala pitanja s tim u vezi
utvrđuju se pravilnikom iz članka 152. stavka 6. ovoga Zakona.

### IX. INFORMIRANJE JAVNOSTI, SUDJELOVANJE JAVNOSTI I ZAINTERESIRANE JAVNOSTI TE PRISTUP PRAVOSUĐU U PITANJIMA OKOLIŠA

#### 1. Informiranje javnosti o okolišu

Članak 154.

Tijelo javne vlasti dužno je osigurati pristup informacijama o okolišu,
koje posjeduje i/ili nadzire, u skladu s ovim Zakonom i posebnim
propisima kojima se uređuje pravo javnosti na pristup informacijama.

Pravo na pristup informacijama o okolišu

Članak 155.

Pravo pristupa informacijama o okolišu odnosi se na svaku informaciju u
pisanom, vizualnom, slušnom, elektroničkom ili bilo kojem drugom
dostupnom obliku, koja se odnosi na:

-- stanje sastavnica okoliša a osobito na: zrak i atmosferu, vode, more,
tlo, prirodu, bioraznolikost i krajobraz, staništa, močvare, obalno
područje, uključujući GMO, kao i međuutjecaje pojedinih sastavnica
okoliša i opterećenja,

-- opterećenja kao što su: tvari, energija, buka, zračenje, radijacija
uključujući i radioaktivni otpad, otpad, emisije i druga ispuštanja u
okoliš, koji utječu, ili mogu utjecati na sastavnice okoliša iz
podstavka 1. ovoga stavka,

-- mjere, uključujući administrativne mjere, kao što su strateški
dokumenti, propisi, planovi, programi, sporazumi o okolišu, kao i
aktivnosti koje mogu direktno ili indirektno utjecati na sastavnice
okoliša i opterećenja iz podstavaka 1. i 2. ovoga članka, te mjere ili
aktivnosti utvrđene radi zaštite okoliša i sastavnica okoliša,

-- analize troškova i koristi te druge financijske i ekonomske analize i
pretpostavke koje se primjenjuju kao dio mjera i aktivnosti s ciljem
zaštite i poboljšanja stanja okoliša,

-- uvjete koji se odnose na: kvalitetu ljudskog života, zdravlje i
sigurnost u odnosu na okoliš, onečišćenje hranidbenog lanca, životne
uvjete, lokalitete od kulturnog značaja i građevine, kada na njih utječe
ili bi moglo utjecati stanje pojedinih sastavnica okoliša iz
podstavka 1. ovoga članka, odnosno, stanje sastavnica okoliša uzrokovano
opterećenjima i/ili mjerama iz podstavaka 2. i 3. ovoga članka.

Obveza objave informacija o okolišu

Članak 156.

\(1\) Tijelo javne vlasti dužno je osigurati u okviru svoje nadležnosti
redovitu objavu informacija o okolišu u skladu s ovim Zakonom, putem
dostupnih elektroničkih baza podataka ili putem drugih odgovarajućih
sredstava informiranja, a osobito:

-- tekstove međunarodnih ugovora i sporazuma, te propise iz područja
zaštite okoliša,

-- strategije, planove, programe i druge dokumente zaštite okoliša,

-- dostupna izvješća o provedbi propisa iz područja zaštite okoliša,
uključujući provedbu međunarodnih ugovora i strateških dokumenata,
planova i programa iz područja zaštite okoliša,

-- izvješća o stanju okoliša,

-- podatke koji se odnose na praćenje stanja okoliša,

-- dozvole/suglasnosti koje imaju značajan utjecaj na okoliš kao i
ugovore sklopljene s ciljem zaštite okoliša,

-- studije i procjene rizika u odnosu na sastavnice okoliša,

-- druge podatke od značaja za zaštitu okoliša.

\(2\) Informacije iz stavka 1. ovoga članka moraju biti uredno
ažurirane.

\(3\) Tijela javne vlasti obvezna su bez odgađanja obavijestiti javnost
putem sredstava javnog informiranja ili na drugi odgovarajući način u
slučajevima neposredne opasnosti za ljudsko zdravlje, materijalna dobra
i/ili okoliš, neovisno jesu li te opasnosti uzrokovane ljudskom
djelatnošću ili prirodnim pojavama.

\(4\) Tijela javne vlasti i onečišćivači, odmah po saznanju, obvezni su
bez odgađanja obavijestiti javnost o prekoračenjima propisanih graničnih
vrijednosti emisija u okoliš.

Zahtjev i rok za davanje informacije o okolišu

Članak 157.

\(1\) Zahtjev za pristup informacijama o okolišu može se podnijeti bilo
kojem tijelu javne vlasti koje posjeduje informaciju o okolišu, ili na
koje se ta informacija odnosi.

\(2\) Tijela javne vlasti koja posjeduju informacije o okolišu, ili na
koje se informacija o okolišu odnosi, omogućit će pristup informacijama
u najkraćem mogućem roku, sukladno posebnom propisu o pravu na pristup
informacijama.

\(3\) U slučaju potrebe za produženjem roka iz stavka 2. ovoga članka
tijelo javne vlasti obavijestit će podnositelja zahtjeva u najkraćem
mogućem roku, a najkasnije do isteka roka od mjesec dana od dana
podnošenja zahtjeva, o potrebi produženja roka, kao i o razlozima za
njegovo produženje.

\(4\) Informacija o okolišu, ako je to prema prirodi stvari moguće, daje
se u obliku u kojem je tražena.

Odbijanje zahtjeva za davanje informacije o okolišu

Članak 158.

\(1\) Tijelo javne vlasti može rješenjem odbiti zahtjev za davanjem
informacije o okolišu kada:

-- informaciju ne posjeduje ili se traženo ne odnosi na to tijelo javne
vlasti, a nema saznanja o tome koje tijelo javne vlasti posjeduje
traženu informaciju,

-- je zahtjev očito nerazumljiv,

-- je zahtjev postavljen na preopćenit način i nakon zatražene dopune,
odnosno pojašnjenja u skladu s posebnim propisom,

-- se zahtjev odnosi na informacije, materijale, dokumente ili podatke
koji su u fazi izrade odnosno čije je dovršavanje u tijeku,

-- se informacija odnosi na dokumente i aktivnosti vezano za unutarnju
komunikaciju tijela javne vlasti a glede izvršavanja zadaća iz
djelokruga tijela.

\(2\) U slučaju iz stavka 1. podstavka 4. ovoga članka, tijelo javne
vlasti dužno je u rješenju navesti koje je tijelo nadležno za izradu
materijala za koje se traži pristup informacijama i navesti vrijeme
potrebno za njihov završetak, ukoliko tijelo javne vlasti raspolaže
takvim informacijama.

\(3\) Tijelo javne vlasti koje posjeduje informaciju o okolišu može
rješenjem odbiti pristup informaciji ukoliko bi objavljivanje te
informacije imalo negativan učinak na:

-- tajnost postupka koje vodi tijelo javne vlasti, ukoliko je tajnost
postupka zajamčena posebnim propisom,

-- međunarodne odnose, javnu sigurnost i nacionalnu obranu,

-- sudski postupak, odnosno prava fizičkih i pravnih osoba na pravično
suđenje te na pravo tijela državne vlasti na provođenje istrage u
kaznenim ili prekršajnim postupcima, te stegovnim postupcima protiv
službenika,

-- tajnost trgovačkih i/ili industrijskih podataka gdje je tajnost
zaštićena posebnim propisima kojima se štiti legitiman ekonomski
interes, uključujući i javni interes u održavanju tajnosti podataka o
porezu te statistiku,

-- zaštitu osoba i zaštitu tajnosti osobnih podataka koji se odnose na
fizičke osobe koje nisu dale pristanak na pristup podacima javnosti, a
ta tajnost je zajamčena propisima,

-- zaštitu intelektualnog i industrijskog vlasništva,

-- interes ili zaštitu osoba koje su dobrovoljno dostavile traženi
podatak bez zakonske obveze da to učine, osim ako su dale pristanak o
objavi podataka,

-- zaštitu sastavnica okoliša na koje se podatak odnosi -- primjerice:
staništa zaštićenih biljnih i životinjskih vrsta.

\(4\) Tijelo javne vlasti koje posjeduje informaciju o okolišu ne može
odbiti zahtjev za informacijama iz stavka 3. podstavaka 1., 4., 5., 6. i
7. ovoga članka, ako se taj zahtjev odnosi na ispuštanja ili druge
emisije u okoliš.

\(5\) U slučajevima iz stavka 3. ovoga članka, tijelo javne vlasti koje
posjeduje informaciju o okolišu će prilikom odlučivanja o zahtjevu
procijeniti je li zaštita javnog interesa od veće važnosti nego interes
ostvaren objavljivanjem tražene informacije.

\(6\) Protiv rješenja iz stavaka 1. i 3. ovoga članka koje je izdalo
nadležno upravno tijelo, odnosno Ministarstvo može se izjaviti žalba
Povjereniku za informiranje u roku od 15 dana od dana dostave rješenja,
sukladno posebnom propisu o pravu na pristup informacijama.

Članak 159.

\(1\) Tijela javne vlasti dužna su u okviru svoje nadležnosti osigurati
da su informacije koje daju i podaci koje prikupljaju i daju, točni,
pravovremeni i usporedivi.

\(2\) Ukoliko se radi o zahtjevu za informacijom koja se odnosi na
opterećenja kao što su tvari, energija, buka, nuklearna goriva,
radijacija ili otpad, uključujući radioaktivni otpad, emisije i druga
ispuštanja u okoliš, tijela javne vlasti dužna su, ako raspolažu s
takvim informacijama informirati podnositelja zahtjeva o mjestu gdje se,
ukoliko postoje, mogu pronaći podaci o mjernim postupcima, uključujući
metode analiza, uzorkovanja, prethodne obrade uzoraka korištenih u
prikupljanju podataka, ili uputiti podnositelja zahtjeva na odgovarajući
standardizirani postupak koji je korišten, ako je tijelo javne vlasti
informirano o tome.

Informiranje javnosti u posebnim postupcima uređenim ovim Zakonom

Članak 160. (NN [78/15](http://www.zakon.hr/cms.htm?id=12072))

\(1\) Tijela koja su prema ovom Zakonu nadležna za provedbu: strateške
procjene, procjene utjecaja zahvata na okoliš, ocjene o potrebi procjene
utjecaja zahvata na okoliš, davanja upute o sadržaju studije o utjecaju
zahvata na okoliš, okolišne dozvole i davanja suglasnosti na Politiku
sprječavanja velikih nesreća i suglasnost na Izvješće o sigurnosti, te
davanja suglasnosti na Sanacijski program, obvezna su na način određen
ovim Zakonom i u skladu s uredbom iz stavka 2. ovoga članka informirati
javnost o tim postupcima.

\(2\) Način informiranja javnosti u postupku: izrade strateške studije,
ocjene o potrebi strateške procjene; ocjene o potrebi procjene utjecaja
zahvata na okoliš, utvrđivanja sadržaja studije o utjecaju zahvata na
okoliš prije njezine izrade; davanja suglasnosti na Politiku
sprječavanja velikih nesreća, davanja suglasnosti na Izvješće o
sigurnosti te utvrđivanja odgovornosti od štete u okolišu i prijeteće
opasnosti od štete; davanja suglasnosti na Sanacijski program, način
informiranja i sudjelovanja javnosti, odnosno zainteresirane javnosti --
ako je propisano sudjelovanje te javnosti, u postupku: strateške
procjene, donošenja strategija, planova i programa za koje se ne provodi
strateška procjena, izrade provedbenih propisa i ostalih
općeprimjenjivih pravno obvezujućih pravila; kao i način informiranja i
sudjelovanja javnosti i zainteresirane javnosti u postupku: procjene
utjecaja zahvata na okoliš i izdavanja okolišne dozvole, za postrojenje
operatera, te način provođenja javne rasprave, odnosno javnog uvida i
javnog izlaganja, kao i pojedinačne rokove s tim u svezi glede postupaka
iz ovoga Zakona na koje se to odnosi, te ostala pitanja s tim u vezi,
pobliže propisuje Vlada uredbom.

Članak 161. (NN [78/15](http://www.zakon.hr/cms.htm?id=12072))

\(1\) U postupcima uređenim ovim Zakonom koji se odnose na procjenu
utjecaja zahvata na okoliš, ocjenu o potrebi procjene utjecaja zahvata
na okoliš, utvrđivanje sadržaja studije o utjecaju zahvata na okoliš
prije njezine izrade, okolišnu dozvolu za postrojenje te davanje
suglasnosti na Politiku sprječavanja velikih nesreća i davanje
suglasnosti na Izvješće o sigurnosti, mora se osigurati informiranje
javnosti o podnesenom zahtjevu i izdanom aktu kojim je riješeno o
zahtjevu odnosno dano mišljenje ili suglasnost povodom zahtjeva, u
skladu s uredbom iz članka 160. stavka 2. ovoga Zakona.

\(2\) Rok koji se određuje za informiranje javnosti u slučajevima iz
članka 160. stavka 1. ovoga Zakona i o podnesenim zahtjevima u
postupcima iz stavka 1. ovoga članka ne može biti kraći od 30 dana.

#### 2. Sudjelovanje javnosti i zainteresirane javnosti

Sudjelovanje javnosti i zainteresirane javnosti u odlučivanju o
određenim djelovanjima i djelatnostima vezano za pitanja zaštite okoliša

Članak 162.

\(1\) Javnost i zainteresirana javnost moraju, rano, tijekom postupka
odlučivanja u pitanjima okoliša vezano za odgovarajuće djelovanje
nositelja zahvata i operatera, na prikladan način, pravodobno i
djelotvorno biti obaviještene o svojem pravu sudjelovanja u postupcima
sukladno uredbi iz članka 160. stavka 2. ovoga Zakona.

\(2\) U postupcima odlučivanja u pitanjima okoliša iz stavka 1. ovoga
članka javnost i zainteresirana javnost imaju pravo iznijeti svoje
mišljenje, prijedloge i primjedbe vezano za donošenje odluka odnosno
akata tijela javne vlasti, na način i u rokovima kako je uređeno uredbom
iz članka 160. stavka 2. ovoga Zakona.

Obavještavanje javnosti i zainteresirane javnosti o pravu i načinu
sudjelovanja u postupcima i rokovi

Članak 163.

\(1\) Tijela javne vlasti obvezna su, u ranoj fazi postupanja kada su
sve mogućnosti otvorene, putem javnih obavijesti, oglasa ili drugih
odgovarajućih sredstava, te elektroničkih medija, odnosno na primjeren
način, obavijestiti javnost odnosno zainteresiranu javnost o:
zaprimljenim zahtjevima nositelja zahvata, operatera; te o nacrtima
strategija, planova i programa za koje se provodi strateška procjena i o
onima za koje se ne provodi strateška procjena; o nacrtima propisa i/ili
općeprimjenjivih pravno obvezujućih normativnih instrumenata; te o
postupcima koji se s tim u svezi provode sukladno ovom Zakonu i posebnim
propisima.

\(2\) Osim podataka o kojima se obavještava, obavijest iz stavka 1.
ovoga članka mora sadržavati i informacije o pravu na sudjelovanje
javnosti, odnosno zainteresirane javnosti u postupcima koji se vode
sukladno ovom Zakonu, te informacije o tijelima kojima se podnose
mišljenja, prijedlozi i/ili pitanja.

\(3\) Minimalni rok koji se može odrediti za sudjelovanje javnosti u
smislu članka 164. stavka 1. i u smislu članka 165. stavka 1. ovoga
Zakona je 30 dana.

\(4\) Prilikom utvrđivanja: prijedloga odluka (rješenja) kojima se
odlučuje o zahtjevu nositelja zahvata, i operatera; nacrta prijedloga
strategija, plana ili programa te prijedloga zakona i provedbenih
propisa i ostalih općeprimjenjivih pravno obvezujućih pravila; koji bi
mogli imati značajan utjecaj na okoliš, moraju se razmotriti rezultati
sudjelovanja javnosti, odnosno zainteresirane javnosti kada je ovim
Zakonom propisano obvezno sudjelovanje zainteresirane javnosti.

\(5\) Nakon što u skladu sa stavkom 4. ovoga članka razmotri prijedloge
i mišljenja iznesene u postupcima sudjelovanja javnosti, odnosno
zainteresirane javnosti u smislu članka 162. stavka 1., članka 164.
stavka 1. i u smislu članka 165. stavka 1. ovoga Zakona, nadležno tijelo
je dužno obavijestiti javnost, odnosno zainteresiranu javnost o svojoj
odluci i razlozima na temelju kojih je donesena ta odluka, uključujući i
podatke o postupku vezano za sudjelovanje javnosti i zainteresirane
javnosti.

Sudjelovanje javnosti tijekom izrade provedbenih propisa i/ili
općeprimjenjivih pravno obvezujućih normativnih instrumenata

Članak 164.

\(1\) Tijela javne vlasti dužna su osigurati pravovremeno i učinkovito
sudjelovanje javnosti u postupku izrade zakona i provedbenih propisa te
ostalih općeprimjenjivih pravno obvezujućih pravila iz svoje
nadležnosti, koji bi mogli imati značajan utjecaj na okoliš, uključujući
i postupke izrade njihovih izmjena i dopuna.

\(2\) Na postupak iz stavka 1. ovoga članka odgovarajuće se primjenjuju
odredbe uredbe iz članka 160. stavka 2. ovoga Zakona.

Sudjelovanje javnosti u vezi sa strategijama planovima i programima koji
se odnose na okoliš

Članak 165.

\(1\) Javnost ima pravo iznijeti svoje mišljenje, primjedbe te
prijedloge i na nacrte strategija, prijedloga planova i programa koji se
odnose na okoliš a za koje ovim Zakonom nije određena obveza strateške
procjene.

\(2\) Tijela javne vlasti obvezna su osigurati pravovremeno i učinkovito
sudjelovanje javnosti prilikom izrade i izmjena i/ili dopuna strategija,
planova i programa iz stavka 1. ovoga članka koje donose u okviru svoje
nadležnosti.

\(3\) Popis strategija, planova i programa iz područja zaštite okoliša
za koje je potrebno osigurati sudjelovanje javnosti sukladno stavku 1.
ovoga članka utvrđuje se uredbom iz članka 160. stavka 2. ovoga Zakona.

\(4\) Uredbom iz članka 160. stavka 2. ovoga Zakona uz strategiju, plan
i program s utvrđenog popisa određuje se i koja javnost može sudjelovati
u postupku iz stavka 2. ovoga članka, vodeći računa o prikladnosti
sudjelovanja odgovarajuće zainteresirane javnosti s obzirom na sadržaj
strategije, plana i programa s popisa.

\(5\) Odredbe ovoga članka o postupku sudjelovanja javnosti ne odnose se
na strategije, planove i programe koji se donose u svrhu nacionalne
sigurnosti ili civilne zaštite.

Sudjelovanje javnosti i zainteresirane javnosti u posebnim postupcima
uređenim ovim Zakonom

Članak 166.

\(1\) U postupku strateške procjene strategije, plana i programa
sudjeluje javnost. U postupku procjene utjecaja zahvata na okoliš i u
postupku utvrđivanja okolišne dozvole sudjeluje javnost i zainteresirana
javnost. Cjelovita studija o utjecaju zahvata na okoliš koja se upućuje
na javnu raspravu objavljuje se na stranicama Ministarstva ili nadležnog
tijela u županiji, odnosno Gradu Zagrebu za provedbu postupka procjene
utjecaja na okoliš.

\(2\) Javnost, odnosno javnost i zainteresirana javnost u postupcima iz
stavka 1. ovoga članka sudjeluju davanjem pisanih mišljenja, prijedloga
i primjedbi. U tijeku postupka sudjelovanja javnosti i zainteresirane
javnosti provodi se javni uvid i mora se osigurati najmanje jedno javno
izlaganje, ovisno o složenosti postupka iz stavka 1. ovoga članka.
Postupak javnog uvida mora se osigurati u trajanju od najmanje 30 dana.

\(3\) Iznimno od stavka 2. ovoga članka na sudjelovanje javnosti u
postupku strateške procjene strategije, plana i programa mogu se
primijeniti i odredbe o sudjelovanju javnosti iz posebnog zakona ukoliko
nisu u suprotnosti s odredbama ovoga Zakona.

\(4\) U postupcima iz stavka 1. ovoga članka, u kojima se donose
odgovarajuće odluke o zahtjevu nositelja zahvata i operatera, prije
donošenja tih odluka sukladno ovom Zakonu, moraju se razmotriti
mišljenja, primjedbe i prijedlozi javnosti i zainteresirane javnosti
dostavljeni prilikom sudjelovanja u tim postupcima.

\(5\) Tijela nadležna u skladu s ovim Zakonom obvezna su na način
određen uredbom iz članka 160. stavka 2. ovoga Zakona informirati
javnost i zainteresiranu javnost o sadržaju odluka kojima je odlučeno o
zahtjevima nositelja zahvata i operatera u postupcima iz stavka 1. ovoga
članka.

#### 3. Pristup pravosuđu

Priznavanje pravnog interesa osobama zainteresirane javnosti

Članak 167. (NN [12/18](https://www.zakon.hr/cms.htm?id=27155))

\(1\) Da ima vjerojatan pravni interes u postupcima uređenim ovim
Zakonom u kojima je predviđeno sudjelovanje zainteresirane javnosti
smatrat će se svaka fizička i pravna osoba koja zbog lokacije zahvata
i/ili zbog prirode i utjecaja zahvata ili koja je pogođena ili će
vjerojatno biti pogođena štetom u okolišu može, u skladu sa zakonom,
dokazati da joj je narušeno pravo.

\(2\) Podrazumijeva se da ima dovoljan (vjerojatan) pravni interes u
postupcima uređenim ovim Zakonom u kojima je predviđeno sudjelovanje
zainteresirane javnosti i udruga civilnog društva koja djeluje na
području zaštite okoliša ako:

-- je registrirana sukladno posebnim propisima o udrugama te da joj je
statutom kao cilj određena zaštita i unaprjeđenje okoliša, uključujući i
zaštitu ljudskog zdravlja i zaštitu ili racionalno korištenje prirodnih
dobara,

-- je registrirana u smislu podstavka 1. ovoga stavka najmanje dvije
godine prije nego je započeo postupak tijela javne vlasti o zahtjevu
povodom kojega iskazuje svoj pravni interes, te ako dokaže da je u tom
razdoblju aktivno sudjelovala u aktivnostima vezanim za zaštitu okoliša
na području grada ili općine gdje ima registrirano sjedište sukladno
svojem statutu.

Članak 168. (NN [78/15](http://www.zakon.hr/cms.htm?id=12072))

\(1\) Osobe iz članka 167. stavka 1. ovoga Zakona koje su u svojstvu
zainteresirane javnosti sudjelovale u postupcima uređenim ovim Zakonom
imaju pravo osporavati odgovarajući upravni akt tijela javne vlasti, za
koji je ovim Zakonom, odnosno posebnim zakonom predviđena mogućnost
podnošenja žalbe odnosno tužbe, te izjaviti žalbu Ministarstvu, odnosno
podnijeti tužbu nadležnom sudu u skladu s ovim Zakonom i posebnim
zakonom, a radi osporavanja zakonitosti akata, radnji ili propusta.

\(2\) Udruga civilnog društva iz članka 167. stavka 2. ovoga Zakona ima
pravo osporavati odgovarajući upravni akt tijela javne vlasti, za koji
je ovim Zakonom, odnosno posebnim zakonom predviđena mogućnost
podnošenja žalbe odnosno tužbe, te izjaviti žalbu Ministarstvu, odnosno
podnijeti tužbu nadležnom sudu u skladu s ovim Zakonom i posebnim
zakonom, a radi osporavanja zakonitosti akata, radnji ili propusta.

\(3\) O odgovarajućem upravnom aktu tijela javne vlasti i pravu na
izjavljivanje žalbe Ministarstvu, odnosno podnošenje tužbe nadležnom
sudu osobe iz članka 167. stavaka 1. i 2. ovoga Zakona u svojstvu
zainteresirane javnosti bit će obaviještene dostavom toga akta ukoliko
su podaci o osobi poznati tijelu javne vlasti, odnosno putem javne
obavijesti ili na drugi primjeren način sukladno uredbi iz članka 160.
stavka 2. ovoga Zakona.

Osporavanje odluka, radnji i propusta tijela javne vlasti te djelovanja
ili propuštanja djelovanja pravnih i fizičkih osoba u pitanjima zaštite
okoliša

Članak 169.

\(1\) Fizička i pravna osoba koja ispunjava uvjete iz članka 167.
stavka 1. ovoga Zakona i smatra da je odlukom, radnjom i propustom
tijela javne vlasti ili djelovanjem ili propuštanjem djelovanja fizičke
ili pravne osobe (primjerice: operatera, onečišćivača) u pitanjima
zaštite okoliša povrijeđen ovaj Zakon, odnosno posebni zakon kojim je
uređena zaštita pojedine sastavnice okoliša ili zaštita od utjecaja
opterećenja, te propisi doneseni na temelju tih zakona, imaju pravo,
pred nadležnim sudom sukladno ovom Zakonu i posebnim propisima
osporavati zakonitost donesene odluke, radnje i propusta u vezi sa
zaštitom okoliša, te osporavati zakonitost djelovanja ili propuštanja
djelovanja u pitanjima zaštite okoliša.

\(2\) Zahtjev u smislu stavaka 1. ovoga članka mora biti podnesen u
propisanom obliku sukladno posebnom propisu, u roku od 30 dana od dana
dostave strankama, odnosno dana objave na internetskim stranicama tijela
koje je donijelo odluku koja se osporava, odnosno od dana proteka roka
za izvršenje radnje odnosno donošenje odluke. U zahtjevu mora biti
navedeno i obrazloženo u čemu je sadržana odnosno na što se odnosi
povreda propisa iz stavka 1. ovoga članka. Zahtjev mora biti
potkrijepljen odgovarajućim dokazima.

Članak 170.

U postupku iz članka 169. ovoga Zakona nadležni sud može:

-- naložiti operateru, onečišćivaču odnosno tijelu javne vlasti, da
poduzmu sve nužne mjere, uključujući i obustavu određenih djelovanja
odnosno djelatnosti,

-- obvezati operatera odnosno onečišćivača na plaćanje odgovarajuće
naknade Fondu za zaštitu okoliša i energetsku učinkovitost,

-- utvrditi nužne privremene mjere i naložiti operateru, onečišćivaču
odnosno tijelu javne vlasti njihovu provedbu,

-- ili donijeti drugu primjerenu odluku sukladno zakonu.

Članak 171.

Ako pojedini akt tijela javne vlasti nije pravomoćan jer je podnesen
zahtjev sukladno članku 169. ovoga Zakona, nositelj zahvata, odnosno
operater ili druga pravna i fizička osoba, na koju se taj akt odnosi,
zbog toga odluči pričekati pravomoćnost akta, u slučaju da se utvrdi da
je podnositelj zahtjeva zlorabio svoje pravo prema odredbama ovoga
Zakona, nositelj zahvata odnosno operater ili druga pravna i fizička
osoba imaju pravo tražiti naknadu obične štete i izmakle koristi od
osobe koja je podnijela zahtjev.

Članak 172.

Sudski postupak po svakoj tužbi iz područja zaštite okoliša sukladno
ovom Zakonu, hitan je.

### X. ODGOVORNOST ZA ŠTETU U OKOLIŠU

Djelatnosti opasne po okoliš

Članak 173. (NN [12/18](https://www.zakon.hr/cms.htm?id=27155))

\(1\) Šteta u okolišu i prijeteća opasnost od štete mogu nastati uslijed
obavljanja djelatnosti koja predstavlja rizik za okoliš i za ljudsko
zdravlje (u daljnjem tekstu: opasna djelatnost).

\(2\) Opasne djelatnosti iz stavka 1. ovoga članka u smislu odgovornosti
za štetu u okolišu i/ili prijeteću opasnost od štete smatraju se
opasnima zbog načina na koji se njima upravlja, proizvodi ili zbog tvari
ili sredstava koja se u njima koriste.

\(3\) Djelatnosti koje se smatraju opasnima za okoliš i/ili ljudsko
zdravlje u smislu odredbe stavka 1. ovoga članka, popis
djelatnosti/aktivnosti, kriterije prema kojima se procjenjuje prijeteća
opasnost i utvrđuje šteta u okolišu, najprikladnije mjere za otklanjanje
štete u okolišu, njihovu svrhu i način odabira, način otklanjanja štete
u okolišu (uključujući posebne uvjete glede pojedinih sastavnica
okoliša, zaštićenih vrsta i prirodnih staništa), te način specificiranja
troškova vezano za utvrđivanje i otklanjanje prijeteće opasnosti i štete
u okolišu, izuzeća od primjene te druga pitanja s tim u vezi pobliže
uređuje Vlada uredbom.

\(4\) Šteta u okolišu i prijeteća opasnost od štete uzrokovana
zaštićenim vrstama i/ili prirodnim staništima prema posebnom propisu
nastaje i uslijed obavljanja ostalih djelatnosti osim onih navedenih u
popisu djelatnosti/aktivnosti određenih u uredbi iz stavka 3. ovoga
članka.

Izuzeća od primjene

Članak 174.

Za djelatnosti čija je glavna svrha nacionalna obrana ili međunarodna
sigurnost te za djelatnosti čija je jedina svrha zaštita od prirodnih
katastrofa ne primjenjuju se odredbe ovoga Zakona vezane uz odgovornost
za štetu u okolišu.

Utvrđivanje ugroženog područja

Članak 175.

\(1\) Područje ugroženog okoliša s obzirom na opasnost od šteta radi
opasnih djelatnosti, može na prijedlog Ministarstva utvrditi Vlada
odlukom.

\(2\) Vlada može odlukom iz stavka 1. ovoga članka zbog ugroženosti
okoliša zabraniti izvođenje novih zahvata u okoliš zbog kojih bi se
mogao povećati stupanj opterećenosti okoliša ili dijelova okoliša na
određenom području.

\(3\) Nakon što na temelju praćenja stanja utvrdi kakvoću okoliša u
području ugroženog okoliša, po provedenim mjerama kojima se osigurava
očuvanje kakvoće okoliša, Vlada može odlukom utvrditi da područje ili
pojedini dijelovi područja iz stavka 1. ovoga članka, te pojedini
dijelovi okoliša u smislu stavka 2. ovoga članka više nisu ugroženi.

Utvrđivanje strožih obveza vezano za granične vrijednosti emisija

Članak 176.

\(1\) Na području iz članka 175. stavka 1. ovoga Zakona, Vlada može
operaterima posebnom odlukom utvrditi obveze koje su strože od
propisanih graničnih vrijednosti emisija, ako poboljšanje stanja u
okolišu nije moguće ostvariti drugim mjerama.

\(2\) Ako operater ima odgovarajući akt nadležnog tijela državne uprave
kojim su utvrđene granične vrijednosti emisija sukladno posebnim
propisima, Ministarstvo će vezano za odluku Vlade iz stavka 1. ovoga
članka, po službenoj dužnosti operateru izdati rješenje kojim će
utvrditi obveze u skladu s odlukom Vlade i odrediti rok za njihovo
izvršavanje.

Odgovornost za štetu u okolišu

Članak 177. (NN [12/18](https://www.zakon.hr/cms.htm?id=27155))

\(1\) Operater koji obavlja opasnu djelatnost s popisa
djelatnosti/aktivnosti određenih u uredbi iz članka 173. stavka 3.
odgovara za štetu u okolišu i/ili prijeteću opasnost od štete osim ako,
u skladu s ovim Zakonom, dokaže da opasna djelatnost nije bila uzrok
štete u okolišu odnosno prijeteće opasnosti.

\(2\) Operater odgovara za štetu u okolišu i/ili prijeteću opasnost od
štete i u slučaju kada obavlja djelatnost koja nije određena popisom
djelatnosti/aktivnosti u uredbi iz članka 173. stavka 3. ovoga članka, a
u obavljanju te djelatnosti ne otklanja opasnosti i ne sprječava
nastanak štete u okolišu na zaštićenim vrstama i prirodnim staništima.

\(3\) Za štetu u okolišu i/ili prijeteću opasnost od štete odgovoran je
operater koji je nezakonitim ili nepravilnim djelovanjem omogućio
onečišćavanje okoliša, odnosno prijeteću opasnost od štete.

Vrste odgovornosti

Članak 178. (NN [12/18](https://www.zakon.hr/cms.htm?id=27155))

\(1\) Operater koji obavlja opasnu djelatnost u smislu članka 177.
stavka 1. ovoga Zakona odgovara po načelu objektivne odgovornosti
(uzročnosti).

\(2\) Operater iz članka 177. stavka 2. ovoga Zakona za prouzročenu
štetu u okolišu i/ili prijeteću opasnost od štete odgovara po načelu
krivnje ili nemarnog djelovanja.

Članak 179.

\(1\) Ako više operatera iz članka 177. stavaka 1. i 2. ovoga Zakona
zajedno obavlja djelatnost, odgovornost za štetu u okolišu i prijeteću
opasnost od štete snose solidarno.

\(2\) Za štetu u okolišu i prijeteću opasnost od štete, kada se radi o
postrojenjima čiji je rad prestao, odgovornost snosi operater koji je
posljednji obavljao djelatnost u postrojenju.

\(3\) Operater odgovara za prouzročenu štetu u okolišu ili za prijeteću
opasnost uzrokovanu difuznim onečišćenjem ako je moguće utvrditi uzročnu
vezu između prouzročene štete i djelatnosti pojedinog operatera.

Izuzeća od odgovornosti

Članak 180. (NN [12/18](https://www.zakon.hr/cms.htm?id=27155))

\(1\) Operater iz članka 177. stavaka 1. i 2. ovoga Zakona nije
odgovoran za štetu u okolišu i prijeteću opasnost od štete ako dokaže da
je šteta ili prijeteća opasnost od štete nastala:

-- kao posljedica prirodne pojave nepredvidivog i neizbježnog obilježja,
koja se nije mogla niti spriječiti niti otkloniti,

-- kao posljedica ratnog stanja ili drugog oružanog neprijateljstva,

-- djelovanjem treće osobe iako su poduzete primjerene mjere sigurnosti,

-- iz pridržavanja obvezne naredbe ili upute koja je potekla od tijela
javne vlasti, izuzev naredbe ili upute dane nakon emisije ili iznenadnog
događaja prouzročenog vlastitom djelatnošću operatera.

\(2\) U slučajevima iz stavka 1. podstavaka 3. i 4. i stavka 3. ovoga
članka operater ima pravo na povrat troškova djelovanja na sprječavanju
ili otklanjanju štete u okolišu od tijela javne vlasti koje su izdale
obveznu naredbu ili uputu operateru ili od treće osobe čijim je
djelovanjem prouzročena šteta u okolišu unatoč poduzetim primjerenim
mjerama sigurnosti operatera.

\(3\) Operater iz članka 177. stavaka 1. i 2. ovoga Zakona oslobađa se
obveze snošenja troškova djelovanja na otklanjanju štete u okolišu ako
dokaže da u obavljanju djelatnosti nije djelovao namjerno ili iz
nepažnje te da je šteta nastala:

-- emisijom ili događajem koji je izrijekom dopušten odgovarajućim aktom
i u potpunosti u skladu s danim uvjetima navedenim u aktu,

-- emisijom ili djelatnošću ili načinom korištenja određenog proizvoda
tijekom određene djelatnosti za koju dokaže da se na temelju stanja
znanstvenih i tehničkih saznanja u trenutku nastanka štete nije smatralo
vjerojatnim da će prouzročiti štetu u okolišu.

\(4\) Preventivne mjere i mjere otklanjanja nastalih šteta u okolišu kao
i mjere obavješćivanja koje poduzima nadležno tijelo ne dovode u pitanje
odgovornost operatera za prijeteću opasnost od štete i nastalu štetu u
okolišu.

Članak 181. (NN [12/18](https://www.zakon.hr/cms.htm?id=27155))

\(1\) Ukoliko operater iz članka 177. stavaka 1. i 2. ovoga Zakona,
uslijed određenih slučajnih i nepredvidivih okolnosti, svojom
djelatnošću prouzroči štetu u okolišu, smatrat će se da je šteta
prouzročena zbog tih slučajnih i nepredvidivih okolnosti.

\(2\) Ukoliko operater iz članka 177. stavaka 1. i 2. ovoga Zakona
dokaže da šteta u smislu stavka 1. ovoga članka nije prouzročena
njegovom djelatnošću ili ako dokaže da je šteta prouzročena djelatnošću
druge pravne ili fizičke osobe, ili da je šteta nastala zbog nekih
drugih okolnosti, isključuje se odgovornost operatera.

Obveza saniranja štete i otklanjanja prijeteće opasnosti od štete

Članak 182.

\(1\) Operater iz članka 177. stavka 1. ovoga Zakona obvezan je sanirati
štetu u okolišu i otkloniti prijeteću opasnost od štete iz članka 173.
stavka 1. ovoga Zakona.

\(2\) Operater iz članka 177. stavka 2. ovoga članka obvezan je sanirati
prouzročenu štetu u okolišu i otkloniti prijeteću opasnost od štete iz
članka 173. stavka 4. ovoga Zakona.

\(3\) U slučaju da nije moguće utvrditi odgovornog operatera ili
situacija zahtijeva poduzimanje hitnih mjera u skladu sa Zakonom
sanaciju šteta u okolišu i otklanjanje prijeteće opasnosti od šteta može
provesti Ministarstvo, odnosno drugo nadležno tijelo putem treće osobe.

\(4\) Operateri iz članka 177. stavaka 1. i 2. ovoga Zakona te
Ministarstvo, odnosno drugo nadležno tijelo u slučaju iz stavka 3. ovoga
članka nastale štete u okolišu te prijeteće opasnosti od šteta
otklanjaju na način propisan ovim Zakonom i uredbom iz članka 173.
stavka 3. ovoga Zakona.

Obveza poduzimanja preventivnih mjera i obavještavanja

Članak 183. (NN [12/18](https://www.zakon.hr/cms.htm?id=27155))

\(1\) Operater iz članka 177. stavaka 1. i 2. ovoga Zakona koji
djelovanjem ili propustom djelovanja u obavljanju djelatnosti prouzroči
prijeteću opasnost od štete, obvezan je bez odgađanja poduzeti mjere
sprječavanja, odnosno mjere otklanjanja prijeteće opasnosti od štete u
skladu s ovim Zakonom i provedbenim propisima ovoga Zakona.

\(2\) Pod mjerama sprječavanja iz stavka 1. ovoga članka podrazumijeva
se svako djelovanje i mjera koja se poduzima kao reagiranje na događaj,
radnju ili propust koji su izazvali prijeteću opasnost od štete odnosno
onečišćavanja, a u cilju sprječavanja nastanka štete u okolišu ili
njihovog svođenja na najmanju moguću mjeru.

\(3\) Operater iz članka 177. stavaka 1. i 2. ovoga Zakona prema potrebi
i kad god usprkos poduzetim preventivnim mjerama prijeteća opasnost od
štete u okolišu nije otklonjena, mora bez odgađanja obavijestiti
nadležna tijela o svim bitnim aspektima stanja.

Članak 184. (NN [78/15](http://www.zakon.hr/cms.htm?id=12072))

\(1\) U slučaju prijeteće opasnosti od štete nadležna tijela mogu
svakodobno:

-- od operatera zatražiti podatke o prijetećoj opasnosti od štete ili o
slučajevima u kojima se sumnja na prijeteću opasnost od štete,

-- od operatera zatražiti poduzimanje nužnih mjera sprječavanja nastanka
štete u okolišu,

-- izdati upute operateru u pogledu nužnih mjera sprječavanja koje treba
poduzeti,

-- u suradnji s drugim tijelima nadležnim za poduzimanje intervencija
poduzeti nužne mjere sprječavanja štetnih posljedica.

\(2\) Mjere iz stavka 1. ovoga članka može usmeno narediti nadležno
tijelo, odnosno inspekcija zaštite okoliša ili inspekcija nadležna za
druge sastavnice okoliša, odnosno rješenjem Ministarstvo ili drugo
nadležno tijelo.

\(3\) Obveza izvršenja usmenog rješenja počinje teći danom priopćenja
usmenog rješenja stranci.

\(4\) Pisani otpravak usmenog rješenja iz stavka 2. ovoga članka mora se
otpremiti stranci, odnosno operateru, u roku od osam dana od dana
donošenja usmenog rješenja.

\(5\) Protiv rješenja iz stavka 2. ovoga članka žalba nije dopuštena,
ali se može pokrenuti upravni spor.

Članak 185.

\(1\) Ako operater iz članka 177. ovoga Zakona ne poduzme potrebne mjere
iz članka 183. stavka 1. ovoga Zakona, ako se operater ne može utvrditi
ili se na operatera primjenjuju članci 174. i 180. ovoga Zakona nadležna
tijela mogu osigurati provođenje potrebnih preventivnih mjera.

\(2\) Za provođenje preventivnih mjera iz stavka 1. ovoga članka
nadležna tijela mogu izvršiti potrebne preventivne mjere putem treće
osobe.

Obveza poduzimanja mjera otklanjanja štete i obavještavanja

Članak 186.

\(1\) Ukoliko obavljanjem djelatnosti operatera iz članka 177.
stavaka 1. i 2. ovoga Zakona nastane šteta u okolišu operater je
obvezan:

-- bez odgađanja obavijestiti nadležna tijela,

-- poduzeti sve provedive aktivnosti i mjere za trenutačni nadzor,
ograničavanje, otklanjanje i ostale potrebne radnje za stavljanje
uzročnika štete pod nadzor a u cilju sprječavanja daljnjih šteta u
okolišu i opasnosti za ljudsko zdravlje i život ili daljnjeg slabljenja
funkcija okoliša,

-- poduzeti nužne mjere otklanjanja štete u okolišu sukladno uredbi iz
članka 173. stavka 3. ovoga Zakona.

\(2\) U slučaju nastanka štete u okolišu nadležna tijela mogu u svakom
trenutku:

-- zatražiti od operatera sve podatke vezano za prouzročenu štetu,

-- poduzeti, zatražiti od operatera da poduzme ili izdati upute
operateru za poduzimanje svih radnji sukladno stavku 1. podstavku 2.
ovoga članka,

-- narediti operateru provođenje nužnih mjera za otklanjanje štete prema
posebnom propisu,

-- izdati upute operateru o mjerama otklanjanja štete koje treba
poduzeti,

-- samostalno poduzeti nužne mjere otklanjanja štete.

\(3\) Ukoliko operater/operateri ne poduzmu mjere otklanjanja štete u
okolišu ili se ne pridržavaju izdanih uputa, ili se ne može utvrditi
operater koji je odgovoran za štetu, Ministarstvo odnosno drugo nadležno
tijelo će osigurati poduzimanje mjera otklanjanja štete odnosno
opasnosti ili će obavijestiti Vladu o potrebi djelovanja sukladno
odredbama ovoga Zakona.

\(4\) U slučaju iz stavka 3. ovoga članka te ako drugo nadležno tijelo
ne poduzme mjere otklanjanja štete odnosno prijeteće opasnosti od štete,
Ministarstvo će obavijestiti Vladu o potrebi djelovanja sukladno ovom
Zakonu.

Žurni postupci

Članak 187. (NN [12/18](https://www.zakon.hr/cms.htm?id=27155))

\(1\) Ukoliko operater nije u mogućnosti bez odgađanja žurno provesti
sve mjere za sprječavanje i ograničavanje štete u okolišu, radi nužnog
ograničavanja daljnjeg štetnog djelovanja na okoliš, nadležna tijela će,
putem treće osobe, na trošak i odgovornost operatera, provesti sve mjere
za sprječavanje i ograničavanje nastanka daljnjih šteta.

\(2\) Nadležna tijela mogu mjere iz stavka 1. ovoga članka provesti
putem treće osobe, na trošak i odgovornost operatera i kada operater to
ne učini u određenom mu roku.

\(3\) Ovlaštenje iz stavaka 1. i 2. ovoga članka obuhvaća i privremeno
ograničavanje rada, a kada je to nužno i zaustavljanje rada operatera.

Članak 188.

\(1\) Troškovi izvršenja žurnog provođenja mjera iz članka 187. ovoga
Zakona namiruju se iz državnog proračuna do naplate od operatera koji je
u skladu s ovim Zakonom bio dužan provesti mjere za sprječavanje i
ograničavanje štete u okolišu.

\(2\) Iznimno od stavka 1. ovoga članka, kada se mjere iz članka 187.
ovoga Zakona provode po žurnom postupku na zahtjev jedinice lokalne,
odnosno područne (regionalne) samouprave, troškovi izvršenja tih mjera,
do naplate od operatera koji je u skladu s ovim Zakonom bio dužan
provesti mjere, namiruju se iz proračuna jedinice lokalne, odnosno
područne (regionalne) samouprave koja je podnijela zahtjev za žurno
provođenje mjera.

\(3\) U slučaju iz stavka 2. ovoga članka troškovi izvršenja mjera iz
članka 187. ovoga Zakona naknađuju se u korist proračuna jedinice
lokalne, odnosno područne (regionalne) samouprave.

Članak 189.

\(1\) Ako se dogodi više šteta u okolišu tako da nadležna tijela ne mogu
osigurati istodobno poduzimanje potrebnih mjera za otklanjanje šteta u
okolišu, Vlada odlukom utvrđuje redoslijed i prvenstvo ugroženih
područja za koje će se izraditi i provoditi sanacijski program iz članka
192. stavka 1. ovoga članka i osigurava financijska sredstava za njegovu
provedbu.

\(2\) Pri donošenju odluke iz stavka 1. ovoga članka Vlada uzima u
obzir, među ostalim prirodu, opseg i značaj šteta u okolišu, te
mogućnost prirodnog oporavka, te ljudsko zdravlje.

Obveza utvrđivanja operatera koji je prouzročio štetu u okolišu i obveza
procjene značaja štete i prijeteće opasnosti od štete

Članak 190.

\(1\) Središnje tijelo državne uprave, koje u skladu sa svojom
nadležnošću obavi očevid na mjestu štete u okolišu ili prijeteće
opasnosti od štete, ukoliko je to moguće s obzirom na obavljeni očevid,
utvrdit će operatera u smislu članka 177. stavaka 1. i 2. ovoga Zakona
koji je prouzročio štetu u okolišu i/ili prijeteću opasnost od štete, te
će putem ovlaštenog procjenitelja procijeniti značaj te štete u okolišu
i/ili prijeteće opasnosti od štete.

\(2\) Ako središnje tijelo državne uprave iz stavka 1. ovoga članka ne
može utvrditi operatera u smislu članka 177. stavaka 1. i 2. ovoga
Zakona, na odgovarajući primjeren način, o tome će izvijestiti
Ministarstvo unutarnjih poslova radi poduzimanja radnji vezanih za
utvrđivanje operatera.

\(3\) Na temelju procjene iz stavka 1. ovoga članka odredit će se mjere
otklanjanja štete u okolišu i/ili prijeteće opasnosti od štete, koje
treba poduzeti u smislu uredbe iz članka 173. stavka 3. ovoga Zakona.

Prijava štete u okolišu

Članak 191. (NN [12/18](https://www.zakon.hr/cms.htm?id=27155))

\(1\) Javnost koja je pogođena štetom u okolišu, uključujući i
zainteresiranu javnost, može nadležnom tijelu podnijeti prijavu štete u
okolišu. Uz prijavu se prilažu odgovarajuće informacije i podaci koji
potkrepljuju primjedbe o postojanju štete u okolišu.

\(2\) Po prijavi štete u okolišu inspekcijske službe nadležnog tijela
obavit će očevid na lokaciji na koju se odnosi prijava i ako je nakon
razmatranja prijava uvjerljivo ukazala na postojanje štete u okolišu
daje se dotičnom operateru prilika da se očituje na prijavu popratnim
primjedbama.

\(3\) Nadležno tijelo o podnesenoj prijavi štete u okolišu odlučuje
rješenjem.

\(4\) Protiv rješenja iz stavka 3. ovoga članka ne može se izjaviti
žalba, ali se može pokrenuti upravni spor.

Obveza izrade sanacijskog programa

Članak 192.

\(1\) Operater je dužan, osim ako središnje tijelo državne uprave nije
poduzelo mjere iz članka 186. stavka 2. podstavka 5., u određenom roku
osigurati izradu sanacijskog programa s prijedlogom mjera za otklanjanje
štete u okolišu u skladu s uredbom iz članka 173. stavka 3. ovoga Zakona
te pravilnikom iz stavka 4. ovoga članka.

\(2\) Kada poznati onečišćivač ne osigura izradu sanacijskog programa u
određenom roku ili Ministarstvo sanacijski program odbije dva puta,
pripremu i izradu sanacijskog programa osigurava Ministarstvo ili drugo
nadležno tijelo, o trošku poznatog onečišćivača. Ako nije moguće
utvrditi onečišćivača okoliša, izradu sanacijskog programa osigurava
Ministarstvo, odnosno drugo nadležno tijelo.

\(3\) Kada izradu sanacijskog programa osigurava Ministarstvo ili drugo
nadležno tijelo za pojedine sastavnice okoliša dužno je osigurati izradu
sanacijskog programa s prijedlogom mjera za otklanjanje štete u okolišu
u skladu s uredbom iz članka 173. stavka 3. ovoga Zakona, te pravilnikom
iz stavka 4. ovoga članka.

\(4\) Mjere otklanjanja štete u okolišu, vrste sanacijskih programa,
opseg i metodologiju izrade sanacijskih programa, i druga pitanja s tim
u svezi, u suradnji s ministrom nadležnim za vodno gospodarstvo, te
središnjim tijelom državne uprave nadležnim za zaštitu i spašavanje,
pobliže pravilnikom propisuje ministar.

Članak 193.

\(1\) Rok za izradu sanacijskog programa iz članka 192. ovoga Zakona
određuje Ministarstvo.

\(2\) Ovlaštenik koji izrađuje sanacijski program odgovoran je za
istinitost, točnost, stručnu utemeljenost i udovoljavanje propisanim
zahtjevima u vezi s izradom i sadržajem sanacijskog programa.

Članak 194.

\(1\) Operater, odnosno nadležno tijelo mora za sanacijski program iz
članka 192. ovoga Zakona ishoditi suglasnost Ministarstva.

\(2\) U okviru postupka ishođenja suglasnosti na sanacijski program
utvrđuju se mjere za sanaciju štete u okolišu, mjere zaštite okoliša, te
program praćenja stanja okoliša nakon provedene sanacije. Postupak
utvrđivanja mjera uređuje se uredbom iz članka 173. stavka 3. ovoga
Zakona.

\(3\) Suglasnost iz stavka 1. ovoga članka donosi Ministarstvo na
temelju mišljenja stručnog povjerenstva iz članka 195. ovoga Zakona.

\(4\) Suglasnost iz stavka 1. ovoga članka je upravni akt. Protiv
suglasnosti se ne može izjaviti žalba, ali se može pokrenuti upravni
spor.

\(5\) O izdanoj suglasnosti na sanacijski program Ministarstvo informira
javnost sukladno Zakonu i uredbi kojom se uređuje informiranje javnosti
i zainteresirane javnosti u pitanjima zaštite okoliša.

Povjerenstvo u postupku izdavanja suglasnosti na sanacijski program

Članak 195.

\(1\) U postupku ishođenja suglasnosti na sanacijski program svojim
mišljenjem sudjeluje stručno povjerenstvo, koje za svaki pojedini
sanacijski program imenuje ministar.

\(2\) Stručno povjerenstvo utvrđuje mjere za otklanjanje šteta u okolišu
te Ministarstvu, odnosno nadležnom tijelu daje mišljenje o potrebnim
mjerama za sanaciju štete u okolišu, mjere zaštite okoliša, te program
praćenja stanja okoliša nakon provedene sanacije.

\(3\) U postupku ishođenja suglasnosti na sanacijski program u radu
stručnog povjerenstva obvezno sudjeluju predstavnici nadležnih tijela za
vodno gospodarstvo, zaštitu okoliša i prirode.

\(4\) O sastavu i broju članova stručnog povjerenstva ministar donosi
odluku.

\(5\) Članovi stručnog povjerenstva imenuju se s popisa osoba koje
određuje ministar iz redova znanstvenih i stručnih djelatnika,
predstavnika tijela i/ili osoba određenih posebnim propisom,
predstavnika jedinica lokalne i područne (regionalne) samouprave, te
predstavnika Ministarstva.

\(6\) Popis osoba iz stavka 5. ovoga članka, objavljuje se na
internetskim stranicama Ministarstva.

\(7\) Stručno povjerenstvo ima pravo na naknadu za svoj rad. Naknadu za
rad stručnog povjerenstva sukladno odluci ministra osigurava nositelj
izrade sanacijskog programa.

Zahtjev za izradu sanacijskog programa

Članak 196.

\(1\) Zahtjev za izdavanje suglasnosti na sanacijski program podnosi se
u pisanom obliku.

\(2\) Zahtjevu iz stavka 1. ovoga članka prilaže se:

1\. sanacijski program u pisanom obliku i na elektromagnetskom mediju za
pohranu podataka (CD, DVD i sl.),

2\. podaci o nositelju izrade sanacijskog programa:

-- za pravnu i fizičku osobu obrtnika naziv i sjedište tvrtke, OIB, ime
odgovorne osobe, broj telefona i adresu elektroničke pošte,

-- za fizičku osobu: ime i prezime, adresu, OIB, broj telefona i adresu
elektroničke pošte,

-- za nadležno tijelo: naziv nadležnog tijela s imenom i prezimenom,
adresom; brojem telefona i adresom elektroničke pošte osobe za kontakt,

3\. podatke o lokaciji nastale štete u okolišu za koju se izrađuje
sanacijski program:

-- za lokaciju naziv jedinice lokalne i područne (regionalne) samouprave
uključujući podatke o katastarskoj općini.

Provedba sanacije

Članak 197.

\(1\) Sanacija štete u okolišu mora se izvršiti u skladu s odobrenim
sanacijskim programom i u roku određenom suglasnosti na sanacijski
program poštujući utvrđene mjere za sanaciju štete u okolišu i mjere
zaštite okoliša.

\(2\) Usklađenost provedbe sanacijskog programa s ishođenom suglasnosti
nadzire osoba ovlaštena za stručne poslove izrade sanacijskih programa i
nadzor provedbe sanacija.

\(3\) Ovlaštenik iz stavka 2. ovoga članka ne smije biti uključen u
izradu sanacijskog programa koji nadzire te po završetku sanacije
Ministarstvu podnosi izvješće o provedenoj sanaciji.

\(4\) Povjerenstvo iz članka 195. ovoga Zakona daje mišljenje o
provedenoj sanaciji na temelju izvješća iz stavka 3. ovoga članka.

\(5\) Ministarstvo na temelju mišljenja povjerenstva iz članka 195.
ovoga Zakona izdaje potvrdu o izvršenoj sanaciji štete u okolišu.
Potvrda o izvršenoj sanaciji štete u okolišu nije upravni akt.

\(6\) Iznimno od stavka 5. ovoga članka kada je sanacija zahvat prema
posebnom propisu, za izvedenu sanaciju izdaje se uporabna dozvola prema
posebnom propisu.

\(7\) Potvrda o izvršenoj sanaciji, odnosno rješenje o odbijanju potvrde
o sanaciji dostavlja se operateru odnosno podnositelju zahtjeva za
izradu sanacijskog programa.

\(8\) Ako Ministarstvo na temelju ovoga Zakona i posebnih propisa utvrdi
da zahtjev iz članka 196. ovoga Zakona nije na zakonu osnovan posebnim
će rješenjem zahtjev odbiti.

\(9\) Protiv rješenja iz stavka 8. ovoga članka nije dopuštena žalba,
ali se može pokrenuti upravni spor.

Članak 198.

\(1\) Ukoliko operater ne izvrši sanaciju štete u okolišu u skladu s
odobrenim sanacijskim programom, odnosno u određenom roku, Ministarstvo
će putem treće osobe na trošak i odgovornost operatera provesti
sanacijski program.

\(2\) Ovlaštenje iz stavka 1. ovoga članka obuhvaća i privremeno
ograničavanje rada, a kada je to nužno i zaustavljanje rada operatera.

\(3\) U slučaju iz stavka 1. ovoga članka Republika Hrvatska ima pravo
na naknadu svih troškova izvršene sanacije. Radi osiguranja naplate
troškova izvršene sanacije Republika Hrvatska na temelju ovoga Zakona
stječe zakonsko založno pravo na nekretninama i pokretninama operatera.

\(4\) Nadležni zemljišnoknjižni sud provest će u korist Republike
Hrvatske uknjižbu založnog prava.

\(5\) Odredbe ovoga članka primjenjuju se i na pravne osobe nad kojima
se provodi stečajni postupak, kao i nekretnine u vlasništvu tih pravnih
osoba. Troškovi sanacije smatraju se troškovima stečajnog postupka.

Obveza naknade troškova i štete

Članak 199. (NN [12/18](https://www.zakon.hr/cms.htm?id=27155))

\(1\) Operater iz članka 177. ovoga Zakona podmiruje sve troškove u vezi
s poduzimanjem mjera za otklanjanje prijeteće opasnosti od štete,
odnosno saniranje štete u okolišu, prema odredbama ovoga Zakona.

\(2\) Ako se utvrdi da je operater iz članka 177. ovoga Zakona odgovoran
za štetu u okolišu i/ili prijeteću opasnost od štete, prema ovom Zakonu,
u tom slučaju operater je sukladno postavljenom zahtjevu za naknadu
troškova i sanaciju štete obvezan nadoknaditi:

-- troškove procjene štete i prijeteće opasnosti od štete,

-- troškove utvrđivanja mjera za sanaciju okoliša u postupku izrade i
odobravanja sanacijskog programa,

-- troškove povrata okoliša u stanje prije nastanka štete ako je takav
povrat moguć, odnosno troškove sanacije posljedica štete u okolišu,
troškove dopunskih i kompenzacijskih mjera,

-- troškove provedbe mjera otklanjanja prijeteće opasnosti od šteta,

-- troškove provedbe mjera za sprječavanje ili ublažavanje štete u
okolišu,

-- troškove praćenja,

-- troškove nadzora provedbe mjera,

-- troškove prikupljanja podataka,

-- sve druge troškove određene zakonom, troškove postupaka i ostale
nepredviđene troškove nastale uslijed provedbe mjera otklanjanja štete i
prijeteće opasnosti od štete.

\(3\) Ako se šteta u okolišu ne može sanirati odgovarajućim mjerama,
operater koji je prouzročio štetu odgovoran je za naknadu u visini
vrijednosti uništenog dobra.

\(4\) Vrijednost naknade treba biti približna ekonomskoj i ekološkoj
vrijednosti uništenog dobra.

\(5\) Ako se vrijednost iz stavka 3. ovoga članka ne može utvrditi
prikladnim ekonomskim metodama, nadležni sud će utvrditi visinu naknade
uzimajući u obzir potrebne troškove sanacije, rizik koji djelatnost
znači za okoliš, stupanj odgovornosti i korist stečenu nanošenjem štete
u okolišu.

Zahtjev za naknadu troškova i štete

Članak 200.

Tužbu za naknadu troškova otklanjanja štete u okolišu i troškova u svezi
otklanjanja prijeteće opasnosti od štete nadležnom sudu sukladno ovom
Zakonu podnosi Republika Hrvatska.

Naknada drugih šteta koje su nastale prilikom nastanka štete u okolišu

Članak 201.

Naknada štete nanesene fizičkim i/ili pravnim osobama prilikom nanošenja
štete u okolišu prouzročene djelatnostima u smislu članka 173. ovoga
Zakona, odnosno onečišćenjem onečišćivača, te naknada štete koja je tom
prilikom nanesena imovini tih osoba ili bilo kojem gospodarskom gubitku,
odnosno bilo kakvom pravu, ostvaruje se prema odredbama posebnog propisa
kojim su uređeni obvezni odnosi.

Rok za zastaru naplate troškova sanacije štete ili otklanjanje prijeteće
opasnosti od štete

Članak 202. (NN 11/18)

\(1\) Nadležno tijelo ima pravo pokrenuti postupak za naplatu troškova
protiv operatera ili, ako je primjereno, treće strane koja je uzrokovala
štetu ili prijeteću opasnost od štete u vezi s mjerama poduzetima na
temelju ovoga Zakona u roku pet godina od dana kada su te mjere
provedene ili je utvrđena odgovornost operatera ili treće strane.

\(2\) Rok iz stavka 1. ovoga članka započinje teći od dana poduzetih
mjera, odnosno od dana utvrđenja odgovornosti operatera ili treće strane
ovisno o tome što nastupi kasnije.

Članak 203.

\(1\) Operater, odnosno druga osoba koja je prema ovom Zakonu obvezna
provesti sanacijski program, obvezna je i nakon provedbe sanacijskih
mjera osigurati praćenje stanja okoliša, odnosno učinka sanacije na
stanje okoliša i za to osigurati financijska sredstva.

\(2\) Kada se prema odredbama ovoga Zakona, provedba sanacijskog
programa financira iz sredstava državnog proračuna, praćenje stanja
okoliša i učinka sanacijskih mjera osigurava Ministarstvo.

\(3\) Kada se provedba sanacijskog programa financira iz sredstava
proračuna županije, odnosno Grada Zagreba praćenje stanja okoliša nakon
provedbe sanacijskog programa i učinak sanacijskih mjera osigurava
izvršno tijelo županije, odnosno izvršno tijelo Grada Zagreba.

\(4\) Kada se provedba sanacijskog programa financira iz sredstava
proračuna velikog grada, grada, odnosno općine, praćenje stanja okoliša
nakon provedbe sanacijskog programa i učinak sanacijskih mjera
osiguravaju izvršna tijela tih jedinica lokalne samouprave.

Članak 204.

\(1\) Inspektor će u slučaju kada je onečišćivač nepoznat a postoji
osnovana sumnja da je onečišćenjem počinjen prekršaj ili kazneno djelo,
o tome bez odgađanja izvijestiti Ministarstvo unutarnjih poslova.

\(2\) U slučaju onečišćivanja okoliša, kad se između više uzročnika ne
može utvrditi onečišćivač ili se ne mogu utvrditi udjeli pojedinih
onečišćivača (kumulativno ili lančano onečišćivanje), troškove
uklanjanja onečišćivanja, sprječavanja ili ograničavanje daljnjeg
štetnog djelovanja na okoliš, podmiruju svi onečišćivači koji su
prouzročili onečišćenje solidarno.

Obveza osiguranja raspoloživih sredstava za naknadu štete

Članak 205. (NN [12/18](https://www.zakon.hr/cms.htm?id=27155))

\(1\) Operater iz članka 177. stavaka 1. i 2. ovoga Zakona obvezan je
osiguranjem kod osiguravatelja u skladu sa zakonom ili na drugi
primjeren način sukladno zakonu osigurati raspoloživa sredstva za
naknadu možebitne štete nanesene okolišu odnosno za otklanjanje
prijeteće opasnosti od štete.

\(2\) Ako operater iz članka 177. stavaka 1. i 2. nije osigurao sredstva
za podmirenje svih troškova u svezi s provedbom mjera otklanjanja
prijeteće opasnosti od štete i štete u okolišu, tijelo koje propisuje
mjere za otklanjanje prijeteće opasnosti od štete, odnosno mjere
saniranja štete u okolišu rješenjem će tražiti pokriće u imovini ili
druga primjerena jamstva za nadoknadu nastalih troškova.

\(3\) Tijelo iz stavka 2. ovoga članka može odustati od zahtjeva za
nadoknadu troškova djelomično ili u cijelosti ako bi za to potrebni
izdaci bili veći od svote koja se može naplatiti ili ako se ne može
utvrditi operatera.

\(4\) Posebnim zakonom mogu se urediti i druge vrste osiguranja od
odgovornosti za štetu nastalu onečišćivanjem okoliša.

Supsidijarno snošenje troškova za poduzimanje mjera otklanjanja štete u
okolišu

Članak 206.

\(1\) U slučaju onečišćavanja okoliša, čije se posljedice otklanjaju
sukladno pravilniku iz članka 192. stavka 4. ovoga Zakona, ako nije
moguće utvrditi onečišćivača, sredstva za otklanjanje posljedica
onečišćenja osiguravaju se iz proračuna jedinica lokalne, odnosno
područne (regionalne) samouprave i iz državnog proračuna.

\(2\) U slučaju prekomjernog onečišćenja ili opterećivanja okoliša, koje
je prouzročeno iz izvora onečišćavanja izvan granica Države sredstva za
otklanjanje posljedica osiguravaju se iz državnog proračuna.

\(3\) Ako se onečišćivač iz stavaka 1. i 2. ovoga članka utvrdi
naknadno, jedinica lokalne, odnosno područne (regionalne) samouprave i
Država može po saznanju za onečišćivača, od njega tražiti povrat
troškova nastalih otklanjanjem štetnih posljedica onečišćavanja okoliša
u skladu sa zakonom.

Članak 207.

\(1\) U slučaju kada operater nema plan iz članka 60. stavka 1. ovoga
Zakona, odnosno kada se ne pridržava utvrđenih tehničkih standarda i/ili
utvrđenih graničnih vrijednosti emisija u okoliš te rokova određenih s
tim u svezi, a Država je zbog toga, prema preuzetim međunarodnim
obvezama, dužna platiti kaznu za utvrđena prekoračenja emisija, iznos
takve kazne pada na teret operatera čije je postrojenje uzrokovalo
prekoračenje graničnih vrijednosti emisija, odnosno na teret operatera
koji se ne pridržava utvrđenih obveza glede tehničkih standarda i/ili
utvrđenih graničnih vrijednosti emisija u okoliš te rokova s tim u vezi.

\(2\) Ukoliko izvrši plaćanje kazne iz stavka 1. ovoga članka, Država se
u skladu sa zakonom za isplaćeni iznos kazne namiruje od operatera iz
stavka 1. ovoga članka.

Suradnja s državama članicama Europske unije o štetama u okolišu

Članak 208.

\(1\) U slučaju štete u okolišu koja se dogodi na području Države, a
koja može uzrokovati prekogranične učinke u drugoj državi članici
Europske unije, Ministarstvo će putem tijela nadležnog za vanjske
poslove osigurati pružanje dostatne informacije o nastaloj šteti.

\(2\) Ako Država utvrdi štetu unutar svojih granica koja nije
prouzročena na njenom teritoriju, ona može o toj šteti izvijestiti
Komisiju i svaku drugu zainteresiranu državu članicu Europske unije.

\(3\) Ministarstvo, odnosno drugo nadležno tijelo za pojedine sastavnice
okoliša može dati preporuke za donošenje mjera za sprječavanje ili
otklanjanje štete i može zatražiti nadoknadu troškova u vezi s mjerama
za sprječavanje ili otklanjanje štete.

### XI. FINANCIRANJE ZAŠTITE OKOLIŠA

Članak 209.

\(1\) Sredstva za financiranje zaštite okoliša osiguravaju se u državnom
proračunu, proračunima jedinice lokalne samouprave i jedinice područne
(regionalne) samouprave, Fondu za zaštitu okoliša i energetsku
učinkovitost, te iz drugih izvora prema odredbama ovoga Zakona.

\(2\) Sredstva za financiranje zaštite okoliša mogu se osigurati i iz
privatnih izvora kroz sustav koncesija, javnog privatnog partnerstva i
drugih odgovarajućih modela takvog financiranja sukladno posebnim
propisima.

\(3\) Programi zaštite okoliša mogu se financirati i sredstvima kao što
su: donacije, krediti, sredstva međunarodne pomoći, sredstva stranih
ulaganja namijenjenih za zaštitu okoliša i druga sredstva propisana
posebnim zakonom, te sredstva iz instrumenata, programa i fondova
Europske unije, Ujedinjenih naroda i međunarodnih organizacija.

\(4\) Sredstva za financiranje zaštite okoliša koriste se za očuvanje,
zaštitu i unapređivanje stanja okoliša, u skladu sa strategijama i
programima.

### XII. ELEMENTI OPĆE POLITIKE ZAŠTITE OKOLIŠA

#### 1. Sustav za ekološko upravljanje i neovisno ocjenjivanje (EMAS)

Članak 210.

\(1\) Pravne i fizičke osobe -- obrtnici (u daljnjem tekstu:
organizacije) mogu se u skladu s odredbama ovoga Zakona uključiti u
dobrovoljni sustav Zajednice za ekološko upravljanje i neovisno
ocjenjivanje.

\(2\) Ovim Zakonom utvrđuju se nadležna tijela i zadaće nadležnih tijela
za provedbu Uredbe (EZ) br. 1221/2009 Europskoga parlamenta i Vijeća od
25. studenoga 2009. o dobrovoljnom sudjelovanju organizacija u sustavu
upravljanja okolišem i neovisnog ocjenjivanja Zajednice (EMAS) te
stavljanju izvan snage Uredbe (EZ) br. 761/2001 i odluka Komisije
2001/681/EZ i 2006/193/EZ (u daljnjem tekstu: Uredba 1221/2009.).

\(3\) Pojmovi u smislu ove Glave Zakona imaju jednako značenje kao
pojmovi korišteni u Uredbi 1221/2009.

Nadležna tijela za provedbu i njihove nadležnosti

Članak 211. (NN [118/18](https://www.zakon.hr/cms.htm?id=35943))

\(1\) U svrhu provedbe Uredbe br. 1221/2009 inspekcija zaštite okoliša
je nadležna za provedbu inspekcijskog nadzora.

\(2\) U svrhu provedbe Uredbe br. 1221/2009 Ministarstvo je nadležno za:

-- provedbu upravnog nadzora,

-- vođenje registra EMAS,

-- zaprimanje prijava za registraciju u EMAS i vođenje postupka provjere
zaprimljenih prijava,

-- upis organizacija u registar EMAS i izdavanje potvrda o upisu u
registar EMAS,

-- suspenziju i brisanje organizacija iz registra EMAS.

\(3\) U svrhu provedbe Uredbe br. 1221/2009 Hrvatska akreditacijska
agencija nadležna je za:

-- akreditiranje verifikatora,

-- stručni nadzor nad radom verifikatora.

Članak 212.

\(1\) Pravna i fizička osoba -- obrtnik logotip EMAS mora koristiti
sukladno Uredbi br. 1221/2009.

\(2\) Postupak za podnošenje zahtjeva za registraciju, visinu naknade,
sadržaj i način vođenja registra, poticaje i olakšice za organizacije,
posebne uvjete za odbijanje upisa, privremeno ili trajno brisanje iz
registra, edukaciju i promociju sustava EMAS, način rada povjerenstva za
EMAS, te druga pitanja s tim u vezi, uređuje Vlada uredbom.

#### 2. Znak zaštite okoliša

Znak zaštite okoliša »Prijatelj okoliša«

Članak 213. (NN [78/15](http://www.zakon.hr/cms.htm?id=12072))

\(1\) Pravnim i fizičkim osobama koje proizvode, trguju ili
distribuiraju proizvode, odnosno pružaju usluge, u svrhu promicanja
proizvoda ili obavljanja usluga koji se u usporedbi sa sličnim
proizvodima i uslugama odlikuju manje negativnim utjecajem na okoliš u
cjelokupnom životnom ciklusu, te time pridonose učinkovitom korištenju
sastavnica okoliša i visokom stupnju zaštite okoliša, Ministarstvo može
dodijeliti znak zaštite okoliša Prijatelj okoliša (u daljnjem tekstu:
Znak).

\(2\) Znak se ne dodjeljuje za prehrambene i farmaceutske proizvode te
profesionalnu medicinsku opremu.

\(3\) Procjena proizvoda s manje negativnim utjecajima iz stavka 1.
ovoga članka odnosi se na racionalno korištenje prirodnih dobara i
energije, smanjenje emisija u okoliš, iskorištavanje vrijednih svojstava
otpada ili druge načine omogućavanja korisne obrade otpada prije njegove
oporabe, odnosno zbrinjavanja te poduzimanje drugih mjera u smislu
zaštite okoliša tijekom životnog ciklusa proizvoda.

\(4\) Zahtjev za dodjelu Znaka mora sadržavati dokumente i dokaze o tome
da proizvod ispunjava propisane uvjete, sukladno mjerilima razvijenima
za odgovarajuću skupinu proizvoda.

\(5\) Ministarstvo može oduzeti dodijeljeni Znak ukoliko osoba iz
stavka 1. ovoga članka ne postupa po uvjetima pod kojima je Znak bio
dodijeljen ili više ne ispunjava propisane uvjete za dodjelu toga Znaka.

\(6\) Ministarstvo će promicati uporabu proizvoda i usluga koji imaju
Znak podizanjem svijesti i informiranjem potrošača, proizvođača,
trgovaca i javnosti, radi poticanja zaštite okoliša i održivog razvoja.

Članak 214. (NN [78/15](http://www.zakon.hr/cms.htm?id=12072))

\(1\) Pravne i fizičke osobe moraju koristiti znak zaštite okoliša
»Prijatelj okoliša« u skladu s odredbama ovoga Zakona i pravilnika iz
stavka 2. ovoga članka.

\(2\) Uvjete dodjele Znaka, sadržaj mjerila te opis i postupak razvoja
te revizije mjerila za Znak, naknade za dodjelu Znaka, uvjete za uporabu
i oduzimanje Znaka, izgled Znaka, sastav i način rada savjetodavnog
stručnog povjerenstva pobliže propisuje Ministar pravilnikom.

Znak zaštite okoliša Europske unije -- EU Ecolabel

Članak 215. (NN [78/15](http://www.zakon.hr/cms.htm?id=12072))

\(1\) Pravnim i fizičkim osobama koje stavljaju na tržište određene
proizvode ili pružaju usluge (proizvođač, distributer, uvoznik,
pružatelj usluga, trgovac na veliko ili malo), u svrhu promicanja
proizvoda ili obavljanja usluga koje imaju manje negativan utjecaj na
okoliš tijekom cijelog životnog ciklusa i pružanja informacija
potrošačima o utjecaju proizvoda na okoliš, može se sukladno odredbama
ovoga Zakona dodijeliti znak zaštite okoliša Europske unije -- EU
Ecolabel (u daljnjem tekstu: EU Ecolabel).

\(2\) EU Ecolabel ne dodjeljuje se za:

− medicinske proizvode za ljudsku uporabu,

− medicinske proizvode u veterinarstvu te

− za medicinsku opremu.

\(3\) Ovim Zakonom utvrđuje se nadležno tijelo i zadaće nadležnoga
tijela za provedbu Uredbe br. 66/2010.

\(4\) Pojmovi u smislu ove Glave Zakona imaju jednako značenje kao
pojmovi uporabljeni u Uredbi br. 66/2010.

Članak 216. (NN [78/15](http://www.zakon.hr/cms.htm?id=12072),
[118/18](https://www.zakon.hr/cms.htm?id=35943))

\(1\) U svrhu provedbe Uredbe br. 66/2010 Ministarstvo je nadležno za:

-- dodjelu znaka EU Ecolabel,

-- provođenje nadzora nad upotrebom znaka,

-- provjeru sukladnosti proizvoda s mjerilima za dodjelu znaka EU
Ecolabel,

-- za vođenje baze podataka nositelja znaka EU Ecolabel.

Članak 217.

\(1\) Pravne i fizičke osobe moraju koristiti znak EU Ecolabel u skladu
s Uredbom br. 66/2010.

\(2\) Postupak dodjele znaka EU Ecolabel, visinu naknada, sastav i način
rada Savjetodavnog stručnog povjerenstva, sudjelovanje pojedinaca,
udruga i organizacija u postupku dodjele znaka EU Ecolabel, te druga
pitanja s tim u vezi, pobliže propisuje ministar pravilnikom.

#### 3. Priznanja i nagrade

Članak 218.

\(1\) Priznanja i nagrade za dostignuća na području zaštite okoliša,
Ministarstvo dodjeljuje pravnim i fizičkim osobama s obzirom na
mjerljive postignute rezultate u zaštiti okoliša i zadovoljavanju uvjeta
održivog razvitka za:

-- ostvarivanje preventive od onečišćavanja okoliša,

-- najpovoljnija rješenja u proizvodnim postupcima u odnosu na okoliš,

-- razvojne i istraživačke projekte u zaštiti okoliša,

-- razvoj sustava i edukaciju o zaštiti okoliša u odgojno-obrazovnom
procesu,

-- doprinos pojedinca za razvoj i unaprjeđenje zaštite okoliša ili za
doprinos u međunarodnoj suradnji u zaštiti okoliša,

-- doprinose udruga na promicanju i unapređenju zaštite okoliša,

-- posebni doprinos zaštiti okoliša.

\(2\) Povjerenstvo za dodjelu priznanja i nagrada koje svake godine
odlukom imenuje ministar, donosi odluku o dodjeli priznanja i nagrada.

\(3\) Područja zaštite okoliša za koje se može dodijeliti priznanje i
nagrada u tekućoj godini, svake godine odlukom određuje ministar.

\(4\) Priznanja i nagrade dodjeljuju se u obliku plakete i povelje.

\(5\) Postupak, način i uvjete za dodjelu priznanja i nagrade, vrstu
priznanja i nagrada, način i rok podnošenja prijedloga, način rada
povjerenstva, pobliže propisuje ministar pravilnikom.

#### 4. Obveze proizvođača vezano za označavanje proizvoda i ambalaže, zaštita potrošača

Članak 219.

\(1\) Proizvođač, odnosno osoba koja stavlja proizvod na tržište dužan
je kada je to propisano, prije stavljanja proizvoda na tržište, na
ambalažu proizvoda, odnosno na prateću tehničku dokumentaciju uz
proizvod, staviti uputu kojom se potrošač obavješćuje o utjecaju
proizvoda i ambalaže na okoliš te upućuje na način postupanja s
proizvodom i ambalažom nakon njegove uporabe.

\(2\) Dobavljač novih osobnih vozila namijenjenih prodaji ili leasingu,
u svrhu zaštite i informiranja potrošača na svakom prodajnom mjestu,
uključujući i promotivne sajmove, mora osigurati podatke o ekonomičnosti
potrošnje goriva i emisijama CO2 i vodič.

\(3\) Vodič iz stavka 2. ovoga članka izrađuje jednom godišnje
ministarstvo nadležno za sigurnost prometa na cestama (unutarnje
poslove) na temelju podataka koje dostavlja dobavljač uz suglasnost
Ministarstva.

\(4\) Na prodajnim mjestima ne smiju biti istaknute oznake, posteri,
promotivni materijali ili vodiči s oznakama, simbolima ili natpisima
koji su suprotni propisanima iz područja zaštite okoliša ako njihovo
izlaganje može dovesti u zabunu potencijalne kupce novih osobnih vozila.

\(5\) Način primjene i sadržaj upute iz stavka 1. ovoga članka, način
označavanja proizvoda i ambalaže, postupanje s proizvodom nakon uporabe
odnosno s ambalažom nakon uporabe proizvoda, u suradnji s ministrom
nadležnim za gospodarstvo, zaštitu potrošača, ministrom nadležnim za
poljoprivredu i šumarstvo, te ministrom nadležnim za zdravlje, pobliže
propisuje ministar pravilnikom.

\(6\) Način dostupnosti i sadržaj podataka potrošačima o potrošnji
goriva i emisijama CO2 novih osobnih vozila, način informiranja
potrošača o ekonomičnosti potrošnje goriva i emisijama CO2 iz stavka 2.
ovoga članka te sadržaj i način izrade vodiča iz stavka 3. ovoga članka
pobliže propisuje ministar pravilnikom.

#### 5. Odgoj i obrazovanje za zaštitu okoliša i održivi razvitak

Članak 220.

\(1\) Država osigurava provedbu odgoja i obrazovanja za zaštitu okoliša
i održivi razvitak u odgojno-obrazovnom sustavu te potiče razvoj sustava
zaštite okoliša i unaprjeđenje zaštite okoliša.

\(2\) S ciljem zajedničke provedbe odgoja za održivi razvitak
Ministarstvo u suradnji s ministarstvom nadležnim za obrazovanje te u
suradnji s županijama i Gradom Zagrebom utvrđuje smjernice obrazovnog
programa u skladu sa Strategijom održivog razvitka Republike Hrvatske.

\(3\) Država osigurava sustav poučavanja javnosti o učinkovitoj zaštiti
okoliša racionalnom uporabom raspoloživih dobara i drugim primjerenim
djelovanjima.

#### 6. Ekonomski poticaji

Članak 221.

\(1\) Posebnim propisom mogu se urediti posebni poticajni sustavi --
primjerice: ekološke naknade, jamstva, polozi odnosno povratne i druge
naknade, kojima se postiže značajno rasterećenje zaštite okoliša.

\(2\) Posebnim propisom mogu se urediti olakšice za usluge i za
proizvode za koje je organiziran povrat, odnosno povrat ambalaže ili na
drugi način organizirano smanjenje negativnih učinaka njihovog
djelovanja na okoliš i korištenjem kojih se pridonosi izbjegavanju i
smanjenju otpada.

### XIII. NADZOR

#### 1. Upravni nadzor

Članak 222.

\(1\) Upravni nadzor nad primjenom ovoga Zakona i propisa donesenih na
temelju ovoga Zakona, te zakonitost rada i postupanja nadležnih upravnih
tijela te osoba koje imaju javne ovlasti nad povjerenim im poslovima
državne uprave koje se odnose na zaštitu okoliša, obavlja Ministarstvo.

\(2\) Upravni nadzor provodi službenik Ministarstva kojeg ovlasti
ministar.

Članak 223. (NN [118/18](https://www.zakon.hr/cms.htm?id=35943))

Upravni nadzor nad zakonitošću rada i općih akata referentnih centara u
dijelu poslova za koje su ovlašteni odlukom Vlade obavlja Ministarstvo.

#### 2. Inspekcijski nadzor

Obavljanje poslova inspekcijskog nadzora

Članak 224. (NN [78/15](http://www.zakon.hr/cms.htm?id=12072),
[12/18](https://www.zakon.hr/cms.htm?id=27155),
[118/18](https://www.zakon.hr/cms.htm?id=35943))

\(1\) Inspekcijski nadzor nad primjenom ovoga Zakona i propisa donesenih
na temelju ovoga Zakona obavljaju inspektori zaštite okoliša.

\(2\) Inspekcijski nadzor u području okoliša provode i druge inspekcije
nadležne prema posebnim propisima za nadzor pojedinih sastavnica okoliša
i zaštite od utjecaja opterećenja na okoliš.

\(3\) Zajednički inspekcijski nadzor inspekcije zaštite okoliša, te
inspekcija nadležnih prema posebnim propisima za nadzor pojedinih
sastavnica okoliša i zaštite od utjecaja opterećenja na okoliš provodi
se u koordiniranom inspekcijskom nadzoru na način kako je to određeno
ovim Zakonom.

\(4\) Koordinirani inspekcijski nadzor obuhvaća sve aktivnosti,
uključujući i posjete lokaciji, praćenje emisija i provjeravanje
internih izvješća i prateće dokumentacije, ovjeru samopraćenja,
provjeravanje tehnika koje se koriste i prikladnosti upravljanja
okolišem postrojenja, koje poduzima nadležno tijelo ili se poduzimaju u
njegovo ime, kako bi se provjerila i unaprijedila sukladnost postrojenja
s uvjetima njihovih dozvola i kako bi se, prema potrebi, pratio njihov
učinak na okoliš.

\(5\) Nadzor proizvođača, odnosno osobe koja stavlja proizvod na tržište
vezano za označavanje proizvoda i ambalaže te zaštite potrošača iz
članka 219. ovoga Zakona obavlja tržišni inspektor.

Članak 225. (NN [78/15](http://www.zakon.hr/cms.htm?id=12072),
[118/18](https://www.zakon.hr/cms.htm?id=35943))

Brisan.

Članak 226. (NN [118/18](https://www.zakon.hr/cms.htm?id=35943))

Brisan.

Planiranje inspekcijskog nadzora

Članak 227. (NN [78/15](http://www.zakon.hr/cms.htm?id=12072),
[12/18](https://www.zakon.hr/cms.htm?id=27155),
[118/18](https://www.zakon.hr/cms.htm?id=35943))

\(1\) Inspektori provode nadzor u skladu s godišnjim planom rada i
programom rada inspekcije zaštite okoliša, koji se usklađuju s godišnjim
planovima i programima rada drugih inspekcija radi provođenja
koordiniranih inspekcijskih nadzora.

\(2\) Plan rada inspekcije zaštite okoliša uključuje:

-- opću procjenu značajnih pitanja zaštite okoliša,

-- geografsko područje obuhvaćeno planom rada inspekcije,

-- registar postrojenja obuhvaćenih planom rada,

-- postupke za sastavljanje programa redovnih inspekcijskih nadzora,

-- postupke za provedbu izvanrednih, nerutinskih inspekcijskih nadzora,

-- odredbe o suradnji između različitih inspekcijskih tijela, gdje je
potrebno.

\(3\) Plan rada inspekcije zaštite okoliša temelji se na učestalosti
nadzora postrojenja ili područja postrojenja na temelju procjene
negativnog utjecaja postrojenja na okoliš, bilo da se radi o objektivnim
razlozima temeljem određenih pokazatelja i/ili subjektivnim razlozima
odnosno percepciji javnosti, općoj procjeni značajnih predmetnih pitanja
zaštite okoliša, kontinuitetu sustavnih nadzora, mogućim akcidentnim
utjecajem postrojenja na okoliš, primjeni i unaprjeđivanju mjera za
zaštitu okoliša od strane objekata nadzora te planu usavršavanja
inspektora zaštite okoliša.

\(4\) Godišnji plan koordiniranih inspekcijskih nadzora temelji se na
sustavnoj procjeni rizika koji predmetno postrojenje ili područje
postrojenja predstavlja za zdravlje ljudi, materijalna dobra i okoliš.
Nadzor postrojenja ili područja postrojenja koja predstavljaju najveći
rizik za zdravlje ljudi, materijalna dobra i okoliš planira se jednom
godišnje, a nadzor postrojenja ili područja postrojenja koja
predstavljaju najmanji rizik za zdravlje ljudi, materijalna dobra i
okoliš planira se jednom u tri godine.

\(5\) Godišnji plan rada inspekcije zaštite okoliša se objavljuje na
internetskoj stranici Državnog inspektorata.

\(6\) Glavni državni inspektor će sporazumno s ministrom obrane odrediti
sadržaj i način obavljanja poslova inspekcijskog nadzora zaštite okoliša
objekata i prostora koji služe za potrebe Ministarstva obrane.

\(7\) Izvanredni, nerutinski inspekcijski nadzori, odnosno koordinirani
inspekcijski nadzor postrojenja obveznika ishođenja okolišne dozvole
provode se u slučaju kako bi se prije izdavanja, ponovnog razmatranja
ili izmjena i dopuna okolišne dozvole, što prije ispitale ozbiljne
pritužbe vezane uz okoliš, ozbiljne nesreće i nezgode vezane uz okoliš i
nepoštivanje uvjeta određenih okolišnom dozvolom.

\(8\) Izvanredni, inspekcijski nadzori, odnosno koordinirani
inspekcijski nadzor područja postrojenja u kojima su prisutne opasne
tvari u količinama koje mogu uzrokovati velike nesreće provode se kako
bi se što prije ispitale ozbiljne pritužbe, velike nesreće, industrijske
nesreće, izbjegnute nesreće, iznenadni i drugi događaji i nesukladnosti
vezane uz to područje postrojenja.

\(9\) Sustavno procjenjivanje rizika za okoliš iz stavka 4. ovoga
članka, za postrojenja koja su obveznici okolišne dozvole, temelji se
najmanje na sljedećim kriterijima:

-- potencijalni i stvarni učinci koje predmetno postrojenje ima na
zdravlje ljudi i okoliš, vodeći računa o razinama i vrstama emisija,
osjetljivosti lokalnog okoliša i riziku od nesreća,

-- podaci o poštovanju uvjeta dozvole,

-- sudjelovanje operatera u sustavu upravljanja okolišem i neovisnog
ocjenjivanja (EMAS) Unije, u skladu s Uredbom 1221/2009.

Predmet inspekcijskog nadzora

Članak 228. (NN [78/15](http://www.zakon.hr/cms.htm?id=12072),
[12/18](https://www.zakon.hr/cms.htm?id=27155),
[118/18](https://www.zakon.hr/cms.htm?id=35943))

\(1\) U inspekcijskom nadzoru inspektor nadzire osobe koje su obvezne
provoditi mjere i aktivnosti zaštite okoliša, ispunjavanje uvjeta i
način rada nadziranih osoba, obavlja izravan uvid u opće i pojedinačne
akte, te poduzima mjere određene ovim Zakonom i propisima donesenim na
temelju ovoga Zakona, kada to utvrdi potrebnim u cilju sprječavanja i
smanjivanja onečišćenja te uklanjanja posljedica onečišćenja okoliša.

\(2\) U inspekcijskom nadzoru inspektor nadzire osobito:

-- provedbu mjera zaštite okoliša i praćenja stanja okoliša utvrđenih
rješenjem o prihvatljivosti zahvata za okoliš,

-- usklađenost primijenjenih tehnika u radu postrojenja i rada
postrojenja s uvjetima određenim okolišnom dozvolom,

-- značajne promjene u radu ili rekonstrukcije postrojenja,

-- provedbu obveza operatera u vezi izrade i provedbe mjera i aktivnosti
iz Izvješća o sigurnosti,

-- ispunjavanje propisanih uvjeta, aktivnosti i sigurnosnih mjera
sukladno izdanim suglasnostima na Izvješće o sigurnosti,

− provedbu obveza operatera u vezi s izradom i provođenjem Politike
sprječavanja velikih nesreća,

-- dostavljanje propisanih podataka i izvješća za potrebe informacijskog
sustava zaštite okoliša,

-- dostavljanje izvješća o provedenom praćenju stanja okoliša,

-- vođenje očevidnika o stanju okoliša i dostavljanje podataka za
registar onečišćivača,

-- izradu, provedbu i praćenje učinaka mjera iz sanacijskog programa,

-- ispunjavanje propisanih uvjeta ovlaštenika za obavljanje stručnih
poslova zaštite okoliša,

-- primjenu standarda kakvoće okoliša, odnosno tehničkih standarda
zaštite okoliša za određene proizvode, postrojenja, pogone ili uređaje,
opremu i proizvodne postupke koji mogu prouzročiti rizik ili opasnost za
okoliš,

-- propisno korištenje znaka zaštite okoliša za proizvode, procese ili
usluge,

-- provedbu ratificiranih međunarodnih ugovora iz područja zaštite
okoliša.

\(3\) O obavljenom inspekcijskome nadzoru inspektor je obvezan sastaviti
zapisnik.

\(4\) Nadzor postrojenja za koje je propisana obveza pribavljanja
okolišne dozvole te područja postrojenja u kojima su prisutne opasne
tvari u količinama koje mogu uzrokovati velike nesreće inspektori
zaštite okoliša obavljaju i u koordiniranom inspekcijskom nadzoru prema
godišnjem planu koordiniranih nadzora.

\(5\) Izvješće o obavljenom koordiniranom inspekcijskom nadzoru
dostavlja se nadziranoj osobi u roku dva mjeseca od obavljenog nadzora,
a sadrži podatke o utvrđenom činjeničnom stanju i poduzetim mjerama
osobito odgovarajuća zapažanja vezana za sukladnost postrojenja s
uvjetima okolišne dozvole i zaključke o tome je li potrebno poduzimati
kakve daljnje radnje.

Obveze nadziranih osoba

Članak 229.

\(1\) Nadzirane osobe dužne su inspektoru omogućiti provedbu
inspekcijskog nadzora i osigurati mu uvjete za neometan rad, dati na
uvid svu potrebnu dokumentaciju, te na pisani zahtjev inspektora
dostaviti ili pripremiti bez naplate dodatne podatke potrebne za
obavljanje inspekcijskog nadzora.

\(2\) Nadzirane osobe dužne su na traženje inspektora privremeno
obustaviti poslovanje odnosno rad postrojenja u tijeku inspekcijskog
nadzora ako inspektor ne može na drugi način obaviti inspekcijski nadzor
ili utvrditi činjenično stanje.

\(3\) Inspektor može od nadzirane osobe i nakon obavljanja inspekcijskog
nadzora zatražiti izvršenje pojedine radnje radi potpunog utvrđivanja
činjeničnog stanja i odrediti rok za izvršenje te radnje.

\(4\) Smatra se da nadzirana osoba inspektoru nije omogućila provedbu
inspekcijskog nadzora ako:

-- nije osigurala obavljanje pregleda u radnim prostorijama nadzirane
osobe, odnosno nadležnoga upravnog tijela,

-- nije osigurala uvid u traženu dokumentaciju i isprave radi
utvrđivanja činjeničnog stanja u roku određenom u zapisniku o
inspekcijskom nadzoru,

-- nije dostavila na pisani zahtjev u određenom roku na uvid sve podatke
i dokumentaciju potrebnu u provedbi nadzora,

-- nije izvijestila o poduzetim mjerama za otklanjanje utvrđenih
nedostataka,

-- nije osigurala da odgovorne osobe ili opunomoćenici budu nazočni i
sudjeluju u inspekcijskom nadzoru,

-- nije dopustila ući i pregledati građevine, zgrade, prostorije,
prostore, pogone s postrojenjima, uređaje i opremu, vozila i druga
sredstva na kojima se obavlja inspekcijski nadzor,

-- nije provela radnje iz stavaka 2. i 3. ovoga članka.

Ovlasti inspektora u postupku inspekcijskog nadzora

Članak 230.

\(1\) U postupku inspekcijskog nadzora inspektor je ovlašten:

-- zatražiti i pregledati isprave (osobna iskaznica, putovnica i sl.) na
temelju kojih može utvrditi identitet nadzirane osobe, kao i drugih
osoba nazočnih inspekcijskom nadzoru,

-- ući u građevine, zgrade, prostorije i prostore
(industrijsko-proizvodne građevine, postrojenja s pogonima odnosno
uređajima s pripadajućim zemljištem na građevnoj čestici, te stambene,
poslovne i stambeno-poslovne zgrade s pripadajućim zemljištem na
građevnoj čestici) i pregledati ih, kao i šumska, poljoprivredna i druga
zemljišta; privremena gradilišta; izvođenje radova, proizvode, opremu,
sredstva rada i alat, mobilne uređaje, vozila i plovila,

-- pregledati poslovnu dokumentaciju koja omogućuje uvid u poslovanje
nadzirane osobe u vezi primjene ovoga Zakona (poslovne knjige, registre,
dokumente, ugovore, isprave i dr.),

-- uzimati izjave od odgovornih osoba radi pribavljanja dokaza o
činjenicama koje se ne mogu izravno utvrditi, kao i od drugih osoba
nazočnih inspekcijskom nadzoru,

-- zatražiti pisano od nadzirane osobe točne i potpune podatke te
dokumentaciju potrebnu u inspekcijskom nadzoru,

-- utvrđivati činjenično stanje na vizualni način (fotografiranje,
snimanje kamerom, videozapis i sl.),

-- narediti uzorkovanje tla, mora, zraka i otpada putem ovlaštene osobe,

-- obustaviti rad postrojenja ako utvrdi potrebnim ispitati učinkovitost
uređaja koji služe za uklanjanje ili pročišćavanje onečišćujućih tvari
za koje nisu propisani standardi,

-- zatražiti pisano izvješće nadzirane osobe o poduzetim mjerama
naređenim u inspekcijskom nadzoru, te

-- obavljati i druge radnje sa svrhom inspekcijskog nadzora.

\(2\) Pod poslovnim prostorijama u smislu ovoga Zakona smatraju se
stambene i poslovne prostorije i drugi prostor, prijevozna sredstva,
mobilni uređaji i slično, za koje postoji naznaka da u njima nadzirana
osoba obavlja djelatnost.

\(3\) Ako se inspektoru prilikom nadzora pruži fizički otpor, odnosno
ako se takav otpor osnovano očekuje, ovlaštena službena osoba nadležne
policijske uprave dužna je na zahtjev inspektora pružiti mu pomoć.

\(4\) Inspektor je dužan s podacima za koje nadzirana osoba dokaže da je
poslovna tajna, postupati sukladno određenim uvjetima za njihovo
čuvanje.

\(5\) Troškove analize uzorkovanja iz stavka 1. podstavka 7. ovoga
članka podmiruje nadzirana osoba ako rezultati uzorkovanja dokažu
odstupanja od propisanih zahtjeva, a u protivnom troškovi se namiruju iz
sredstava državnog proračuna.

\(6\) Iznimno od odredbe stavka 5. ovoga članka, u slučaju iz članka
253. stavka 4. troškove uzorkovanja snosi podnositelj prijave.

\(7\) U obavljanju inspekcijskog nadzora inspektor može do donošenja
rješenja o izvršenom prekršaju, odnosno sudske presude, privremeno
oduzeti dokumentaciju i predmete koji u prekršajnom ili sudbenom
postupku mogu poslužiti kao dokaz i o tome izdaje potvrdu s točnim
podacima o oduzetoj dokumentaciji i predmetima.

\(8\) Ako tijekom inspekcijskog nadzora inspektor utvrdi da nije
ovlašten izravno postupati, o tome će izvijestiti nadležno tijelo
državne uprave te zatražiti pokretanje postupka i poduzimanje mjera u
skladu s posebnim propisima.

\(9\) Početak provedbe inspekcijskog nadzora inspektor nije dužan
najaviti nadziranoj osobi, osim ako ocijeni da je takva obavijest
potrebna u svrhu obavljanja nadzora.

Inspekcijske mjere

Članak 231. (NN [78/15](http://www.zakon.hr/cms.htm?id=12072))

\(1\) Ako inspektor u provedbi inspekcijskog nadzora utvrdi povredu
odredbi ovoga Zakona i propisa donesenih na temelju ovoga Zakona,
pokrenut će po službenoj dužnosti upravni postupak i nadziranoj osobi
rješenjem narediti mjere radi usklađivanja s odredbama propisanim ovim
Zakonom i propisima donesenim na temelju ovoga Zakona s primjerenim
rokom izvršenja.

\(2\) Ako se u inspekcijskom nadzoru postrojenja za koje je propisana
obveza pribavljanja okolišne dozvole utvrdi neusklađenost s uvjetima
određenih dozvolom, inspektori zaštite okoliša i drugi inspektori
nadležni za pojedinu sastavnicu i/ili opterećenje okoliša poduzimaju
propisane mjere i u roku šest mjeseci od dana utvrđenja neusklađenosti s
uvjetima iz dozvole provode ponovni inspekcijski nadzor takvog
postrojenja.

\(3\) Ako inspektor utvrdi povredu odredbi ovoga Zakona i propisa
donesenih na temelju ovoga Zakona može donijeti inspekcijsko rješenje i
bez saslušanja stranke.

\(4\) Inspektor će rješenjem narediti:

-- zabranu rada postrojenja, odnosno njegovog dijela i opreme i/ili
obavljanja djelatnosti,

-- zabranu obavljanja radnji u proizvodnom procesu,

-- zabranu postupanja s opasnim tvarima,

-- poduzimanje odgovarajućih preventivnih i drugih mjera zaštite okoliša
od opasnih tvari,

− u slučaju velike nesreće poduzimanje mjera i postupaka u skladu s
Izvješćem o sigurnosti i Politikom sprječavanja velikih nesreća te mjera
za sanaciju i sprječavanje širenja onečišćenja okoliša,

-- uklanjanje posljedica onečišćenja okoliša odnosno provedbu mjera
sanacijskog programa,

-- usklađenje postrojenja s uvjetima određenih okolišnom dozvolom,
odnosno otklanjanje utvrđenih nepravilnosti u radu,

-- otklanjanje nepravilnosti i/ili nezakonitosti u postupanju,

-- izradu plana usklađivanja postrojenja s tehničkim standardima zaštite
okoliša, elaborata o zaštiti okoliša,

-- izradu Izvješća o sigurnosti,

− izradu Politike sprječavanja velikih nesreća,

− dostavu propisanih informacija ili obavijesti,

-- provedbu mjera zaštite okoliša i praćenja stanja okoliša
(monitoring),

-- obustavu izvođenja radova i rada postrojenja,

− zabranu korištenja znaka EMAS,

-- zabranu korištenja znaka zaštite okoliša,

-- zabranu korištenja znaka EU Ecolabel.

\(5\) Inspektor će rješenje donijeti najkasnije u roku osam dana od
utvrđenja činjenica presudnih za donošenje rješenja.

\(6\) Iznimno od odredbe stavka 1. ovoga članka, ako se u provedbi
inspekcijskog nadzora utvrde nedostaci i nepravilnosti u radu inspektor
može nadziranoj osobi zapisnički ukazati na nedostatke i nepravilnosti i
odrediti rok njihovog otklanjanja.

\(7\) Nadzirana osoba nad kojom je proveden nadzor obvezna je pisano
obavijestiti inspektora o poduzetim mjerama, u roku koji nije duži od
sedam dana od dana njihova utvrđenja.

\(8\) Ukoliko osoba nad kojom je proveden nadzor ne otkloni nedostatke i
nepravilnosti u zadanom roku rješenjem će se narediti otklanjanje
nedostataka i/ili predložiti podnošenje optužnog prijedloga.

\(9\) U koordiniranim inspekcijskim nadzorima na temelju odredbi iz
članaka 232., 233., 234., 235., 236. 237. i 238. ovoga Zakona,
poduzimaju mjere propisane tim odredbama i druge inspekcije iz članka
224. stavka 3. ovoga Zakona.

Zabrana rada postrojenja i/ili obavljanja djelatnosti

Članak 232.

\(1\) U provedbi inspekcijskog nadzora ili koordiniranog inspekcijskog
nadzora inspektor nadziranoj osobi rješenjem naređuje zabranu rada
postrojenja, njegovog dijela, opreme i uređaja i/ili obavljanja
djelatnosti u određenom roku ako utvrdi da nadzirana osoba:

-- obavlja djelatnost bez da je ishodila okolišnu dozvolu, ili rješenje
o radu postrojenja ispod graničnih vrijednosti pokazatelja, a bila ih je
dužna ishoditi,

-- obavlja djelatnost iako je za obavljanje te djelatnosti istekla
valjanost okolišne dozvole,

-- nije ishodila izmjenu i/ili dopunu odnosno novu okolišnu dozvolu,
iako je izvršila značajnu promjenu, odnosno rekonstrukciju postrojenja
za koju je trebala ishoditi izmjenu i/ili dopunu okolišne dozvole,

-- ne ispunjava propisane standarde kakvoće zaštite okoliša ili tehničke
standarde zaštite okoliša za pogone, uređaje, odgovarajuću opremu,
proizvodne postupke i određene proizvode kojima se može prouzročiti
rizik ili opasnost za okoliš.

\(2\) Nadzirana osoba može ponovo početi s radom postrojenja odnosno
obavljati djelatnost nakon što otkloni razloge radi kojih joj je
zabranjen rad postrojenja odnosno obavljanja djelatnosti. O ponovnom
početku rada stranka je dužna obavijestiti inspektora.

Zabrana obavljanja radnji u proizvodnom procesu i zabrana postupanja s
opasnim tvarima

Članak 233.

\(1\) U provedbi inspekcijskog nadzora, odnosno koordiniranog
inspekcijskog nadzora inspektor nadziranoj osobi rješenjem zabranjuje
obavljanje radnji u proizvodnom procesu te korištenje tehnike,
tehnološkog procesa, proizvoda, poluproizvoda ili sirovina, ako utvrdi
da je zbog njih došlo ili može doći do onečišćivanja okoliša.

\(2\) U provedbi inspekcijskog nadzora, odnosno koordiniranog
inspekcijskog nadzora inspektor nadziranoj osobi rješenjem zabranjuje
postupanje s opasnim tvarima ako utvrdi da:

-- nadzirana osoba nije ishodila suglasnost na Izvješće o sigurnosti
odnosno na izmjene i/ili dopune Izvješća o sigurnosti,

-- nadzirana osoba postupa suprotno Izvješću o sigurnosti.

Poduzimanje mjera u slučaju nesreće

Članak 234. (NN [78/15](http://www.zakon.hr/cms.htm?id=12072))

\(1\) U provedbi inspekcijskog nadzora, odnosno koordiniranog
inspekcijskog nadzora u slučaju nesreće inspektor nadziranoj osobi
rješenjem naređuje bez odgađanja primjenu mjera i postupaka u skladu s
Izvješćem o sigurnosti ili Politikom sprječavanja velikih nesreća,
odnosno mjerama za sprječavanje širenja onečišćenja okoliša i sanacije
te u slučaju potrebe poduzima i druge nužne mjere.

\(2\) Rješenjem iz stavka 1. ovoga članka inspektor naređuje nadziranoj
osobi da informira javnost o mjerama poduzetim radi smanjenja štete u
okolišu ili uklanjanja nastanka daljnjih rizika, opasnosti ili štete u
okolišu.

\(3\) Ako nadzirana osoba ne postupi po rješenju iz stavka 1. ovoga
članka, rješenje će se izvršiti putem treće osobe na trošak i
odgovornost nadzirane osobe.

Otklanjanje posljedica onečišćenja

Članak 235.

\(1\) U provedbi inspekcijskog nadzora, odnosno koordiniranog
inspekcijskog nadzora inspektor nadziranoj osobi rješenjem naređuje
otklanjanje utvrđenih posljedica onečišćenja okoliša odnosno provedbu
mjera sanacijskog programa, rok u kojem je dužna provesti, te primjenu
novih aktivnosti i mjera zaštite radi usklađivanja s odredbama ovoga
Zakona.

\(2\) Ako nadzirana osoba ne postupi po rješenju iz stavka 1. ovoga
članka, inspektor će je prisiliti na izvršenje novčanom kaznom.

\(3\) Ako nadzirana osoba i nakon jednokratno izrečene novčane kazne ne
postupi po rješenju iz stavka 1. ovoga članka, u zadanom roku rješenje
će se izvršiti putem treće osobe na trošak i odgovornost izvršenika.

Otklanjanje nepravilnosti u radu

Članak 236.

\(1\) U provedbi inspekcijskog nadzora i koordiniranog inspekcijskog
nadzora inspektor nadziranoj osobi rješenjem naređuje usklađenje
postrojenja s uvjetima određenih okolišnom dozvolom ili s rješenjem o
radu postrojenja ispod graničnih vrijednosti pokazatelja, odnosno
otklanjanje nepravilnosti zbog kojih je došlo do odstupanja od uvjeta
određenih okolišnom dozvolom, ako utvrdi da nadzirana osoba postupa
protivno tim uvjetima.

\(2\) Rješenjem iz stavka 1. ovoga članka inspektor će narediti
ispitivanje određene tehnike, tehnološkog procesa, proizvoda,
poluproizvoda ili sirovine, ako posumnja da mogu prouzročiti onečišćenja
okoliša, te privremenu zabranu njihove upotrebe ili korištenja dok mu se
rezultati ispitivanja ne dostave na uvid, u kojem će slučaju zabraniti i
ispuštanje onečišćujućih i opasnih tvari, otpadnih voda ili energije u
zrak, vodu i tlo na način i u količinama, odnosno koncentracijama ili
razinama, ako su veće od dopuštenih.

\(3\) Rješenjem iz stavka 1. ovoga članka inspektor naređuje i zabranu
rada postrojenja, odnosno njegovog dijela i opreme, i/ili obavljanja
djelatnosti, u slučaju da protekom roka naređenog u tom rješenju utvrdi
da nadzirana osoba nije uskladila postupanje s uvjetima određenim
okolišnom dozvolom, odnosno rješenjem o radu postrojenja ispod graničnih
vrijednosti pokazatelja.

Poduzimanje propisanih mjera

Članak 237.

\(1\) U provedbi inspekcijskog nadzora, odnosno koordiniranog
inspekcijskog nadzora inspektor nadziranoj osobi rješenjem naređuje:

-- poduzimanje mjera određenih posebnim propisima odnosno aktima, u
cilju cjelovite zaštite okoliša od štetnih utjecaja djelatnosti koje se
obavljaju u postrojenju,

-- poduzimanje preventivnih mjera nužnih za smanjenje rizika nastanka i
sprječavanje nastanka velikih nesreća te mjera za ograničavanje utjecaja
velikih nesreća na ljude, materijalna dobra i okoliš,

-- provedbu propisanih analiza i revizija aktivnosti i sigurnosnih
mjera, ako utvrdi da ih nadzirana osoba nije provela odnosno ne provodi.

\(2\) Ako nadzirana osoba ne postupi po rješenju iz stavka 1. ovoga
članka, inspektor će je prisiliti na izvršenje novčanom kaznom.

Provedba mjera zaštite okoliša i praćenja stanja okoliša

Članak 238.

\(1\) U provedbi inspekcijskog nadzora, odnosno koordiniranog
inspekcijskog nadzora inspektor nadziranoj osobi rješenjem naređuje
provedbu mjera zaštite okoliša i praćenja stanja okoliša utvrđenih
okolišnom dozvolom ili rješenjem o prihvatljivosti zahvata za okoliš
odnosno u drugim slučajevima kada je to propisano ovim Zakonom i
provedbenim propisima donesenim na temelju ovoga Zakona, ako utvrdi da
se ne provode.

\(2\) Ako nadzirana osoba ne postupi po rješenju iz stavka 1. ovoga
članka, inspektor će je prisiliti na izvršenje novčanom kaznom.

\(3\) U provedbi inspekcijskog nadzora i koordiniranog inspekcijskog
nadzora inspektor nadziranoj osobi rješenjem naređuje obustavu izvođenja
radova ako utvrdi da se izvode suprotno okolišnoj dozvoli, odnosno
mjerama zaštite okoliša određenih rješenjem o prihvatljivosti zahvata za
okoliš.

Otklanjanje nezakonitosti i/ili nepravilnosti u postupanju

Članak 239.

\(1\) Inspektor će nadziranoj osobi rješenjem narediti otklanjanje
nezakonitosti i/ili nepravilnosti u postupanju u primjerenom roku ako
utvrdi da:

-- ne vodi i ne izrađuje propisane očevidnike, evidencije, izvješća i
obrasce odnosno ne vodi ih na propisani način,

-- izvješća i/ili podatke nije dostavila nadležnom tijelu u propisanom
roku.

\(2\) Inspektor će nadziranoj osobi rješenjem narediti otklanjanje
nedostataka i nepravilnosti u postupanju ako utvrdi da nadzirana osoba
ne radi u skladu sa provedbenim propisima donesenim na temelju ovoga
Zakona.

\(3\) Ako nadzirana osoba ne postupi po rješenju iz stavaka 1. i 2.
ovoga članka, inspektor će je prisiliti na izvršenje novčanom kaznom.

Izrada dokumenata i instrumenta zaštite okoliša

Članak 240.

\(1\) U provedbi inspekcijskog nadzora inspektor nadziranoj osobi
rješenjem naređuje izradu, odnosno ishođenje propisanog dokumenta
održivog razvitka i zaštite okoliša, odnosno instrumenta zaštite
okoliša, ako utvrdi da je to dužna prema odredbama ovoga Zakona i to:

-- plan usklađivanja postrojenja s tehničkim standardima zaštite
okoliša,

-- izvješće o sigurnosti postrojenja,

-- rješenje o prihvatljivosti zahvata na okoliš,

-- rješenje o ocjeni o potrebi procjene utjecaja zahvata na okoliš,

-- elaborat zaštite okoliša.

\(2\) Rješenjem iz stavka 1. ovoga članka inspektor će odrediti rok u
kojem je nadzirana osoba dužna izraditi, odnosno ishoditi propisane
dokumente održivog razvitka i zaštite okoliša, odnosno instrumente
zaštite okoliša.

\(3\) Ako nadzirana osoba ne postupi po rješenju iz stavka 1. ovoga
članka, inspektor će je prisiliti na izvršenje novčanom kaznom.

Donošenje dokumenata održivog razvitka i zaštite okoliša

Članak 241.

\(1\) U provedbi inspekcijskog nadzora inspektor rješenjem naređuje
županiji, Gradu Zagrebu i velikom gradu izradu i donošenje programa
zaštite okoliša i/ili izvješća o stanju okoliša, odnosno ishođenje
prethodne suglasnosti u primjerenom roku ako utvrdi da županija, Grad
Zagreb i veliki grad nije u propisanom roku izradila i donijela te
dokumente odnosno nije ishodila prethodnu suglasnost Ministarstva na
program zaštite okoliša.

\(2\) Ako županija, Grad Zagreb odnosno veliki grad ne postupi po
rješenju iz stavka 1. ovoga članka, inspektor će je prisiliti na
izvršenje novčanom kaznom.

Zabrana obavljanja stručnih poslova zaštite okoliša

Članak 242.

\(1\) Inspektor će nadziranoj osobi rješenjem zabraniti obavljanje
stručnih poslova zaštite okoliša ako u nadzoru utvrdi da nadzirana osoba
obavlja stručne poslove zaštite okoliša, a da:

-- nije ishodila suglasnost Ministarstva za obavljanje tih poslova,

-- ne ispunjava uvjete na temelju kojih je dobila suglasnost
Ministarstva za obavljanje tih poslova.

\(2\) Ako nadzirana osoba ne postupi po rješenju iz stavka 1. ovoga
članka, inspektor će je prisiliti na izvršenje novčanom kaznom.

Zabrana upotrebe znaka zaštite okoliša i brisanje iz sustava EMAS

Članak 243. (NN [78/15](http://www.zakon.hr/cms.htm?id=12072))

\(1\) Inspektor će nadziranoj osobi rješenjem zabraniti korištenje znaka
zaštite okoliša »Prijatelj okoliša« ako u nadzoru utvrdi da nadzirana
osoba znak koristi suprotno odredbama ovoga Zakona.

\(2\) Inspektor će nadziranoj osobi rješenjem zabraniti korištenje znaka
zaštite okoliša EU Ecolabel ako u nadzoru utvrdi da nadzirana osoba znak
koristi suprotno odredbama uredbe EZ br. 66/2010.

\(3\) Inspektor će nadziranoj osobi rješenjem zabraniti korištenje znaka
EMAS ako u nadzoru utvrdi da nadzirana osoba znak koristi suprotno
odredbama Uredbe EZ br. 1221/2009.

\(4\) Ako nadzirana osoba ne postupi po rješenju iz stavaka 1., 2. i 3.
ovoga članka, inspektor će je prisiliti na izvršenje novčanom kaznom.

Hitne mjere

Članak 244.

\(1\) U slučaju neposredne opasnosti za život i zdravlje ljudi i okoliš,
inspektor može usmenim rješenjem narediti stranci poduzimanje hitnih
mjera radi sprječavanja daljnjeg onečišćenja okoliša i osiguranja od
neposredne opasnosti, odnosno zabraniti rad postrojenja do izvršenja
naredbe kada to ocijeni potrebnim, izvijestiti i zatražiti postupanje i
drugih nadležnih inspekcija prema posebnim propisima u području okoliša,
te poduzeti i druge potrebne mjere.

\(2\) O donošenju rješenja iz stavka 1. ovoga članka inspektor odmah
obavještava središnje tijelo državne uprave nadležno za zaštitu i
spašavanje i nadležnu policijsku upravu.

\(3\) Obveza izvršenja usmenog rješenja počinje teći od dana priopćenja
usmenog rješenja stranci.

\(4\) Ako je onečišćivač nedostupan ili mu iz bilo kojeg razloga nije
moguće izreći hitnu mjeru ili je odbije izvršiti u određenom roku,
inspektor istim rješenjem naređuje izvršenje hitne mjere putem treće
osobe na trošak i odgovornost izvršenika.

\(5\) Pisani otpravak usmenog rješenja iz stavka 1. ovoga članka mora se
otpremiti stranci u roku od osam dana od dana donošenja usmenog
rješenja.

\(6\) Pisani otpravak rješenja inspektor neće dostavljati stranci ako je
hitna mjera provedena tijekom inspekcijskog nadzora, odnosno prije
otpreme pisanog otpravka rješenja, što će inspektor utvrditi i navesti u
zapisniku.

Izvršenje inspekcijskog rješenja

Članak 245.

\(1\) Ako izvršenik ne postupi po rješenju u ostavljenom mu roku,
inspektor će donijeti rješenje o izvršenju kojim se određuje način
izvršenja rješenja i upozorava na posljedice propuštanja izvršenja.

\(2\) Troškovi izvršenja inspekcijskog rješenja namiruju se iz državnog
proračuna do naplate od izvršenika.

\(3\) Troškovi izvršenja inspekcijskog rješenja donesenog nepoznatom
onečišćivaču namiruju se iz državnog proračuna do naplate od velikog
grada, grada ili općine.

Izvršenje inspekcijskog rješenja naplatom novčane kazne

Članak 246.

\(1\) Ako izvršenik ne izvrši rješenjem naređenu mjeru iz članka 235.
stavka 1., članka 237. stavka 1., članka 238. stavka 1., članka 239.
stavaka 1. i 2., članka 240. stavka 1., članka 241. stavka 1., članka
242. stavka 1. i članka 243. stavaka 1. i 2. ovoga Zakona, inspektor će
izvršenika prisiliti na izvršenje novčanom kaznom, u skladu s posebnim
propisom kojim se uređuje opći upravni postupak.

\(2\) Novčanu kaznu iz stavka 1. ovoga članka izvršenik uplaćuje u
korist državnog proračuna u roku trideset dana od dana primitka rješenja
o izvršenju. Ako izvršenik istekom roka od trideset dana ne dostavi
inspektoru dokaz o uplati novčane kazne, naplati će se pristupiti
prisilnim putem sukladno odredbama o izvršenju novčanih obveza
propisanim posebnim propisom kojim se uređuje opći upravni postupak.

Izvršenje inspekcijskog rješenja putem treće osobe

Članak 247.

\(1\) Ako izvršenik ne postupi po izvršnom rješenju iz članka 234.
stavka 1. ovoga Zakona, odnosno ako i nakon jednokratno izrečene novčane
kazne ne postupi po izvršnom rješenju iz članka 235. stavka 1. ovoga
Zakona, inspektor rješenjem o izvršenju određuje način izvršenja toga
rješenja putem treće osobe u roku trideset dana na trošak i odgovornost
izvršenika.

\(2\) U slučaju izvršenja putem treće osobe inspektor će zaključkom
naložiti izvršeniku da unaprijed položi novčani iznos potreban za
podmirenje troškova izvršenja.

\(3\) O iznosu troškova izvršenja putem trećih osoba odlučuje se
rješenjem.

Mjera pečaćenja

Članak 248. (NN [118/18](https://www.zakon.hr/cms.htm?id=35943))

\(1\) U svrhu osiguranja provedbe mjera iz članka 232 . stavka 1.,
članka 233., članka 236. i članka 238. stavka 3. ovoga Zakona, inspektor
može zapečatiti radne prostorije, prostore, uređaje i opremu ili na
drugi način onemogućiti daljnje nezakonito obavljanje djelatnosti.

\(2\) U provedbi hitnih mjera na temelju ovoga Zakona inspektor može na
licu mjesta zatvoriti prostorije, prostore, odnosno pristup u prostor, u
kojima nadzirana osoba obavlja određenu djelatnost i onemogućiti joj
korištenje postrojenja i opreme i drugih sredstava za rad pečaćenjem.

\(3\) Radi nesmetanog izvršenja inspekcijskog rješenja iz stavaka 1. i
2. ovoga članka nadležna policijska uprava prethodno osigurava građevinu
od ljudi i stvari za vrijeme izvršenja inspekcijskog rješenja.

\(4\) Ako nadzirana osoba nastavi obavljati djelatnost i poslije
pečaćenja, inspektor provodi daljnje sprječavanje uz pomoć policije koja
će udaljiti stranku iz radnih prostora.

\(5\) Inspektor će ukloniti pečat kada nadzirana osoba postupi prema
inspekcijskom rješenju.

\(6\) Brisan.

Obustava postupka izvršenja

Članak 249.

Ako je izvršenik izvršio obvezu po rješenju nakon donošenja rješenja o
izvršenju, inspektor će po službenoj dužnosti donijeti rješenje o
obustavi postupka izvršenja, sukladno posebnom propisu kojim se uređuje
opći upravni postupak.

Pravo na žalbu

Članak 250. (NN [78/15](http://www.zakon.hr/cms.htm?id=12072),
[118/18](https://www.zakon.hr/cms.htm?id=35943))

\(1\) Protiv rješenja inspektora može se izjaviti žalba sukladno zakonu
kojim se uređuje Državni inspektorat.

\(2\) Žalba protiv rješenja iz stavka 1. ovoga članka ne odgađa
izvršenje rješenja.

Posebni slučajevi dostave inspekcijskog rješenja

Članak 251. (NN [118/18](https://www.zakon.hr/cms.htm?id=35943))

\(1\) Ako je stranka nepoznatog boravišta, inspekcijsko rješenje
dostavlja se stavljanjem na oglasnu ploču Državnog inspektorata.
Obavijest o tome ostavlja se i na mjestu onečišćenja ukoliko je to
moguće.

\(2\) Nakon prve neuspješne dostave inspekcijskog rješenja poznatoj
stranci prema posebnom zakonu, dostava se provodi stavljanjem rješenja
na oglasnu ploču Državnog inspektorata.

\(3\) U slučaju dostave iz stavaka 1. i 2. ovoga članka rješenje se
smatra dostavljenim istekom osmog dana od dana stavljanja na oglasnu
ploču.

\(4\) Obveza izvršenja inspekcijskog rješenja i rok za podnošenje žalbe
počinju teći prvoga idućeg dana od dana dostave rješenja.

Nepoznati onečišćivač

Članak 252.

\(1\) Ako onečišćenje okoliša prouzroči nepoznati onečišćivač, stranka u
inspekcijskom postupku je jedinica lokalne samouprave na čijem je
području utvrđeno onečišćenje.

\(2\) Ako utvrdi da onečišćenje predstavlja neposrednu opasnost za ljude
i okoliš, inspektor će rješenjem narediti jedinici lokalne samouprave
mjere za smanjivanje odnosno uklanjanje onečišćenja putem druge osobe,
odnosno ako to jedinica lokalne samouprave ne učini u roku naređenom u
rješenju, mjere će provesti županija na teret proračuna jedinice lokalne
samouprave.

Postupanje po prijavi

Članak 253.

\(1\) Inspektor će pisano obavijestiti poznatog podnositelja prijave o
utvrđenom činjeničnom stanju u inspekcijskom nadzoru najkasnije trideset
dana od dana utvrđenja činjeničnog stanja.

\(2\) Podnositelj prijave nije stranka u inspekcijskom postupku u smislu
ovoga Zakona.

\(3\) Ako se tijekom inspekcijskoga nadzora utvrdi da nema povrede ovoga
Zakona i propisa donesenih na temelju ovoga Zakona koje je ovlaštena
nadzirati Inspekcija zaštite okoliša i opravdanog razloga za daljnje
vođenje postupka, a podnositelj prijave zahtijeva izvođenje dokaza,
postupak se nadalje vodi po zahtjevu podnositelja prijave.

\(4\) Troškove daljnjeg vođenja postupka iz stavka 3. ovoga članka u
cijelosti snosi podnositelj prijave.

\(5\) U slučaju iz stavka 3. ovoga članka inspektor će zaključkom
zatražiti od podnositelja prijave da unaprijed položi novčani iznos za
troškove izvođenja drugih dokaza.

Oduzimanje znaka zaštite okoliša

Članak 254.

Inspektor će Ministarstvu predložiti da oduzme znak zaštite okoliša
nadziranoj osobi koja posjeduje taj znak, ako je inspekcijskim nadzorom
utvrđeno da ta osoba ne postupa po uvjetima pod kojima joj je znak bio
dodijeljen ili više ne ispunjava propisane uvjete za dodjelu toga znaka.

Ukidanje suglasnosti za obavljanje stručnih poslova zaštite okoliša

Članak 255. (NN [118/18](https://www.zakon.hr/cms.htm?id=35943))

Inspektor će Ministarstvu predložiti ukidanje suglasnosti za obavljanje
stručnih poslova zaštite okoliša i prirode, ako u provedbi inspekcijskog
nadzora utvrdi da ovlaštenik ne ispunjava propisane uvjete ili stručne
poslove zaštite okoliša obavlja protivno ovom Zakonu ili propisima
donesenim na temelju ovoga Zakona.

Godišnje izvješće o radu

Članak 256. (NN [118/18](https://www.zakon.hr/cms.htm?id=35943))

\(1\) Inspekcija zaštite okoliša izrađuje godišnje izvješće o radu.

\(2\) Sadržaj izvješća iz stavka 1. ovoga članka obuhvaća:

-- podatke i informacije o provedbi plana i programa rada,

-- podatke i informacije o poduzetim mjerama radi primjene propisa iz
nadležnosti Ministarstva,

-- zajedničko izvješće o provedenim koordiniranim inspekcijskim
nadzorima i o drugim aktivnostima u okviru međusobne suradnje s drugim
inspekcijama u području okoliša,

-- prijedloge za unapređenje inspekcijskog nadzora u području okoliša i
stanja zaštite okoliša.

\(3\) Godišnje izvješće iz stavka 1. ovoga članka Državni inspektorat
dostavlja Vladi i objavljuje se na internetskoj stranici Ministarstva i
Državnog inspektorata.

Javnost u obavljanju inspekcijskog nadzora

Članak 257. (NN [118/18](https://www.zakon.hr/cms.htm?id=35943))

\(1\) Informacije o pojedinim inspekcijskim nadzorima i aktivnostima
inspekcije zaštite okoliša i koordiniranim inspekcijskim nadzorima i
drugim aktivnostima provedenim u okviru međusobne suradnje inspekcije
zaštite okoliša i drugih inspekcija u području okoliša objavljuju se na
internetskim stranicama Državnog inspektorata i Ministarstva.

\(2\) O koordiniranim inspekcijskim nadzorima javnost se obavještava
tromjesečno.

\(3\) Informacija o provedenim inspekcijskim nadzorima iz stavaka 1. i
2. ovoga članka sadrži:

-- naziv nadziranog subjekta i lokaciju provedbe nadzora,

-- datum provedbe nadzora,

-- podatak o inspekcijskim službama koje su sudjelovale u provedbi
nadzora,

-- utvrđeno stanje o primjeni propisa,

-- poduzete inspekcijske mjere, te

-- stanje izvršenja naređenih mjera.

Prekršajne i kaznene prijave

Članak 258. (NN [118/18](https://www.zakon.hr/cms.htm?id=35943))

Ako se inspekcijskim nadzorom utvrdi da je povrijeđen ovaj Zakon i/ili
propis donesen na temelju ovoga Zakona, Državni inspektorat će:

-- podnijeti optužni prijedlog prema Prekršajnom zakonu,

-- podnijeti kaznenu prijavu nadležnom tijelu zbog kaznenog dijela,

-- poduzeti i druge mjere i izvršiti druge radnje koje je ovlašteno
poduzeti i izvršiti na temelju ovoga Zakona i posebnog propisa.

Članak 258.a (NN [78/15](http://www.zakon.hr/cms.htm?id=12072))

Ako se u koordiniranom inspekcijskom nadzoru utvrdi da je povrijeđen
ovaj Zakon i/ili propis donesen na temelju ovoga Zakona u dijelu koji se
odnosi na pojedinu sastavnicu okoliša i zaštitu od utjecaja na okoliš,
inspekcijske službe nadležne za obavljanje nadzora iz članka 224. ovoga
Zakona će:

-- podnijeti optužni prijedlog prema Prekršajnom zakonu,

-- podnijeti kaznenu prijavu nadležnom tijelu zbog kaznenog dijela.

### XIV. PREKRŠAJNE ODREDBE

Članak 259. (NN [78/15](http://www.zakon.hr/cms.htm?id=12072),
[118/18](https://www.zakon.hr/cms.htm?id=35943))

\(1\) Novčanom kaznom od 50.000,00 do 200.000,00 kuna kaznit će se za
prekršaj pravna osoba ako:

1\. obavlja stručne poslove zaštite okoliša i prirode, a ne ispunjava
uvjete propisane ovim Zakonom, odnosno posebnim propisom (članak 40.
stavak 3.),

2\. započne obavljati stručne poslove zaštite okoliša i prirode bez
ishođene suglasnosti Ministarstva za obavljanje tih poslova (članak 40.
stavak 4.),

3\. obavlja stručne poslove zaštite okoliša i prirode u svojstvu
ovlaštenika, u istom postupku u kojem je nositelj zahvata, operater ili
izrađivač strategije, plana ili programa (članak 40. stavak 8.),

4\. ne dostavi u registar onečišćavanja okoliša vjerodostojne, točne i
ažurne podatke u propisanom roku (članak 151. stavak 4.).

\(2\) Novčanom kaznom iz stavka 1. ovog članka kaznit će se za prekršaj
pravna osoba ovlaštenik koja Ministarstvu za potrebe informacijskog
sustava zaštite okoliša u propisanim rokovima ne dostavlja točne,
potpune i vjerodostojne podatke i informacije kao i odgovarajuća
izvješća ili ako ne osigura nesmetan pristup podacima i korištenje
podataka za potrebe informacijskog sustava zaštite okoliša (članak 150.
stavak 1.).

\(3\) Za prekršaj iz stavka 1. ovoga članka kaznit će se i odgovorna
osoba ovlaštenika novčanom kaznom od 10.000,00 do 15.000,00 kuna.

\(4\) Za prekršaj iz stavka 1. podstavaka 1. i 2. ovoga članka kaznit će
se i fizička osoba -- obrtnik novčanom kaznom od 5.000,00 do 10.000,00
kuna.

Članak 260. (NN [78/15](http://www.zakon.hr/cms.htm?id=12072),
[118/18](https://www.zakon.hr/cms.htm?id=35943))

\(1\) Novčanom kaznom od 100.000,00 do 250.000,00 kuna kaznit će se za
prekršaj pravna osoba ako:

1\. ne izradi Plan usklađivanja postrojenja s tehničkim standardima
zaštite okoliša uređenim ovim Zakonom odnosno posebnim propisom te s
propisanim mjerama iz potvrđenih međunarodnih ugovora (članak 60. stavak
1.),

2\. kod izrade Plana iz članka 60. stavka 1. ovoga Zakona ne poštuje
ovim Zakonom i posebnim propisima određene tehničke standarde i rokove
prilagodbe postrojenja i/ili se ne pridržava utvrđenih tehničkih
standarda i/ili rokova prilikom provedbe Plana (članak 60. stavak 2.),

3\. ne izradi planove i programe sukladno ovom Zakonu i propisima
donesenim na temelju ovoga Zakona odnosno sukladno posebnom propisu
kojim je propisana obveza izrade tih dokumenata vezano za djelatnost
kojom se bavi (članak 60. stavak 3.),

4\. ne dostavlja Ministarstvu podatke, odnosno ne prijavi svaki
nepredviđeni događaj, vrstu događaja ili djelovanja u okoliš, sve
sukladno propisanim obvezama o izvješćivanju (članak 109. stavak 1.),

5\. ne dostavlja propisane podatke u propisanom roku iz članka 109.
stavka 2. (članak 109. stavak 2.),

6\. ne obavijesti Ministarstvo o svakoj planiranoj promjeni u radu
postrojenja (članak 110. stavak 1.),

7\. ne izradi i ne dostavi Ministarstvu Temeljno izvješće prije
ishođenja okolišne dozvole, odnosno njezinih izmjena i dopuna (članak
111. stavak 2. i stavak 8.),

8\. ne poduzme potrebne mjere za otklanjanje značajnog onečišćenja tla
ili podzemnih voda opasnim tvarima koje je postrojenje uzrokovalo
(članak 111. stavak 5.),

9\. ne poduzme bez odgađanja potrebne radnje s ciljem uklanjanja,
kontrole, ograničavanja ili smanjenja nađenih opasnih tvari (članak 111.
stavak 6.),

10\. ne poduzme potrebne radnje s ciljem uklanjanja, kontrole,
ograničavanja ili smanjenja opasnih tvari na lokaciji postrojenja
(članak 111. stavak 7.),

11\. ne obavijesti Ministarstvo bez odgađanja ili ne poduzme mjere za
ograničavanje posljedica za okoliš i sprječavanje mogućih nezgoda i
nesreća, odnosno ne poduzme mjere za ograničavanje posljedica za okoliš
i sprječavanje daljnjih nezgoda i nesreća koje je odredilo nadležno
tijelo (članak 116.),

12\. ne obavijesti Ministarstvo i ne poduzme sve potrebne i sve dodatne
mjere kako bi postrojenje uskladilo svoj rad s okolišnom dozvolom bez
odgađanja (članak 117. stavak 1.),

13\. u postrojenju u kojem su prisutne ili će biti prisutne opasne tvari
ne poduzme preventivne mjere nužne za smanjenje rizika nastanka i
sprječavanje nastanka velikih nesreća te mjere za ograničavanje utjecaja
velikih nesreća na ljude, materijalna dobra i okoliš (članak 121. stavak
1.),

14\. svakodobno, ne pruži Ministarstvu dokaze da je poduzeo sve potrebne
mjere za sprječavanje velike nesreće u skladu sa ovim Zakonom i
provedbenim propisima ovoga Zakona (članak 121. stavak 2.),

15\. utvrdi prisutnost velikih količina opasnih tvari, a ne izradi
Izvješće o sigurnosti (članak 122. stavak 1.),

16\. ne izradi Politiku sprječavanja velikih nesreća u kojoj utvrđuje
svoje postupanje u vezi sa sprječavanjem velikih nesreća, odnosno ne
postupa u skladu s tom Politikom (članak 121. stavak 4.),

17\. ne dostavlja podatke i ne informira Ministarstvo i središnje tijelo
državne uprave nadležno za zaštitu i spašavanje o aktivnostima i
sigurnosnim mjerama koje provodi sukladno Politici sprječavanja velikih
nesreća, odnosno svom Izvješću o sigurnosti te ako ne informira pravne i
fizičke osobe za koje je vjerojatno da bi mogle biti zahvaćene velikim
nesrećama koje može uzrokovati njegovo područje postrojenja (članak 128.
stavak 1.),

18\. Izvješće o sigurnosti ne dostavi središnjem tijelu državne uprave
nadležnom za zaštitu i spašavanje radi izrade vanjskih planova (članak
131.),

19\. ne obavlja praćenje stanja okoliša, odnosno podatke o mjerenjima
emisija i imisija ne dostavlja Agenciji u pisanom i/ili elektroničkom
obliku (članak 141. stavak 5.),

20\. ne dostavlja Ministarstvu na propisanim obrascima i u propisanim
razdobljima, odnosno rokovima podatke iz očevidnika iz čl. 142.
stavka 1. podstavka 1. ovoga Zakona (članak 142. stavak 2.),

21\. ne osigura mjerenje emisija u i iz postrojenja, koje neposredno
uzrokuju onečišćavanje okoliša, odnosno ne osigura nadziranje njihovih
utjecaja na okoliš i o tome ne vodi očevidnik, te ne osigura mjerenje
imisija, odnosno sudjelovanje u mjerenju imisija prema udjelu u
onečišćivanju okoliša postrojenja kojim upravlja i o tome ne vodi
očevidnik (članak 142. stavak 3.),

22\. podatke iz očevidnika o praćenju emisija i imisija ne dostavlja
nadležnom upravnom tijelu u županiji odnosno Gradu Zagrebu, na
propisanim obrascima i u propisanim razdobljima odnosno rokovima (članak
142. stavak 4.),

23\. ne dostavlja i/ili dostavlja netočne odnosno neistinite podatke
nadležnom tijelu (članka 142. stavak 5.),

24\. ne osigura financijska sredstva za praćenje stanja okoliša sukladno
ovom Zakonu (članak 142. stavak 6.),

25\. u roku koji je odredilo Ministarstvo ne izradi ili uopće ne izradi
sanacijski program za uklanjanje oštećenja okoliša koja su nastala zbog
prekoračenja graničnih vrijednosti emisija u skladu s posebnim propisom
(članak 192. stavak 1.),

26\. za sanacijski program iz članka 192. stavka 1. ovoga Zakona ne
ishodi suglasnost Ministarstva (članak 194. stavak 1.),

27\. je prema ovom Zakonu obvezan provesti sanacijski program, a nakon
provedbe sanacijskih mjera ne osigura praćenje stanja okoliša, odnosno
učinka sanacije na stanje okoliša i za to ne osigura financijska
sredstva (članak 203. stavak 1.),

28\. koristi logotip EMAS, protivno Uredbi EZ br. 1221/2009 (članak 212.
stavak 1.),

29\. označava znakom zaštite okoliša odnosno stavlja na tržište proizvod
koji ne ispunjava mjerila za dodjelu znaka (članak 214. stavak 1.),

30\. koristi znak EU Ecolabel protivno odredbama Uredbe EZ br. 66/2010
(članak 217. stavak 1).

\(2\) Za prekršaje iz stavka 1. ovoga članka kaznit će se i odgovorna
osoba u pravnoj osobi novčanom kaznom od 10.000,00 do 15.000,00 kuna.

\(3\) Za prekršaje iz stavka 1. ovoga članka kaznit će se fizička
osoba-obrtnik novčanom kaznom od 5.000,00 do 10.000,00 kuna.

Članak 261.

\(1\) Novčanom kaznom od 50.000,00 do 200.000,00 kuna kaznit će se za
prekršaj proizvođač, odnosno osoba koja stavlja proizvod na tržište koji
kada je to propisano, prije stavljanja na tržište, na ambalažu
proizvoda, odnosno na prateću tehničku dokumentaciju uz proizvod, ne
stavi uputu kojom se potrošač obavješćuje o utjecaju proizvoda i
ambalaže na okoliš te upućuje na način postupanja s proizvodom i
ambalažom nakon njegove uporabe (članak 219. stavak 1.).

\(2\) Novčanom kaznom od 50.000,00 do 200.000,00 kuna kaznit će se za
prekršaj dobavljač novih osobnih vozila namijenjenih prodaji ili
leasingu, koji u svrhu zaštite i informiranja potrošača na svakom
prodajnom mjestu, uključujući i promotivne sajmove, ne osigura podatke o
ekonomičnosti potrošnje goriva i emisijama CO2 i vodič (članak 219.
stavak 2.).

\(3\) Novčanom kaznom od 50.000,00 do 200.000,00 kuna kaznit će se za
prekršaj prodavač koji na prodajnim mjestima istakne oznake, postere,
promotivne materijale ili vodiče s oznakama, simbolima ili natpisima
koji su suprotni propisanima iz područja zaštite okoliša, ako njihovo
izlaganje može dovesti u zabunu potencijalne kupce novih osobnih vozila
(članak 219. stavak 4.).

\(4\) Za prekršaj iz stavka 1. ovoga članka kaznit će se i odgovorna
osoba proizvođača, odnosno osobe koja stavlja proizvod na tržište
novčanom kaznom od 5.000,00 do 10.000,00 kuna.

\(5\) Za prekršaj iz stavka 2. ovoga članka kaznit će se i odgovorna
osoba dobavljača novčanom kaznom od 5.000,00 do 10.000,00 kuna.

\(6\) Za prekršaj iz stavka 2. ovoga članka kaznit će se i odgovorna
osoba prodavača novčanom kaznom od 5.000,00 do 10.000,00 kuna.

Članak 262. (NN [78/15](http://www.zakon.hr/cms.htm?id=12072),
[12/18](https://www.zakon.hr/cms.htm?id=27155))

\(1\) Novčanom kaznom od 300.000,00 do 900.000,00 kuna kaznit će se za
prekršaj pravna osoba ako:

1\. ne ishodi okolišnu dozvolu u skladu s ovim Zakonom i provedbenim
propisima ovoga Zakona (članak 95. stavak 2.),

2\. pri radu postrojenja ne poduzme sve, ili propusti poduzeti neku od
mjera radi sprječavanja onečišćenja (članak 96.),

3\. u svrhu izvršavanja obveza iz članka 121. stavka 3. ovoga Zakona ne
utvrdi moguću prisutnost odnosno prisutnost opasnih tvari, prema vrstama
i količinama, odnosno količinama koje su veće od dopuštenih i o tome na
propisani način ne obavijesti Ministarstvo (članak 121. stavak 3.),

4\. u postrojenju obavlja djelatnosti koje uključuju prisutnost opasnih
tvari, a nije ishodila suglasnost na Politiku sprječavanja velikih
nesreća, odnosno suglasnost na Izvješće o sigurnosti (članak 124. stavci
1., 2. i 3.),

5\. ne postupi u skladu s odredbom članka 127. stavka 1. ovoga Zakona
(članak 127. stavak 1.),

6\. ne ishodi novu suglasnost na Politiku sprječavanja velikih nesreća,
odnosno suglasnost na Izvješće o sigurnosti (članak 127. stavak 2.),

7\. u slučaju velike nesreće ne postupi u skladu s odredbama članka 129.
stavcima 1., 2. i 3. ovoga Zakona (članak 129.),

8\. ne sanira štetu u okolišu i ne otkloni prijeteću opasnosti od štete
iz članka 173. stavka 1. ovoga Zakona (članak 182. stavak 1.),

9\. ne sanira prouzročenu štetu u okolišu i ne otkloni prijeteću
opasnost od štete iz članka 173. stavka 4. ovoga Zakona (članak 182.
stavak 2.),

10\. svojim djelovanjem ili propustom djelovanja prouzroči opasnost za
okoliš, odnosno onečišćivanje okoliša, a bez odgađanja ne poduzme mjere
sprječavanja odnosno mjere otklanjanja u skladu s ovim Zakonom i
provedbenim propisima ovoga Zakona (članak 183. stavak 1.),

11\. u slučaju nastanka štete u okolišu :

-- bez odgađanja ne obavijesti tijelo nadležno sukladno posebnom propisu
o zaštiti i spašavanju,

-- ne poduzme sve provedive aktivnosti i mjere za trenutačni nadzor,
ograničavanje, otklanjanje i ostale potrebne radnje za stavljanje
uzročnika štete pod kontrolu u cilju sprječavanja daljnjih šteta na
okolišu i opasnosti za ljudsko zdravlje,

-- ne poduzme nužne mjere otklanjanja štete sukladno uredbi iz članka
173. stavka 3. ovoga Zakona (članak 186. stavak 1.),

12\. ne provodi mjere i/ili program praćenja stanja okoliša propisane
rješenjem o prihvatljivosti zahvata za okoliš, odnosno rješenjem nakon
provedene ocjene o potrebi procjene utjecaja zahvata za okoliš (članak
89.a i članak 93. stavak 3.).

\(2\) Za prekršaje iz stavka 1. ovoga članka kaznit će se fizička osoba
novčanom kaznom od 10.000,00 do 15.000,00 kuna.

\(3\) Za prekršaje iz stavka 1. ovoga članka kaznit će se i odgovorna
osoba u pravnoj osobi novčanom kaznom od 10.000,00 kuna.

Članak 263.

\(1\) Novčanom kaznom od 100.000,00 do 250.000,00 kuna kaznit će se za
prekršaj nositelj zahvata pravna osoba ukoliko za zahvat za koji je
određeno provođenje procjene utjecaja na okoliš putem stručnih i za to
osposobljenih osoba ne provodi mjerenja emisije i ne vodi o tome
očevidnike, putem stručnih i za to osposobljenih osoba ne provodi
mjerenja imisije, odnosno ne sudjeluje u mjerenju imisija, prema udjelu
svoga zahvata u onečišćavanju okoliša, te ne sudjeluje u praćenju
prirodnih i drugih pojava koje su posljedica onečišćavanja okoliša
(članak 142. stavak 1. podstavka 1., 2. i 3.).

\(2\) Za prekršaj iz stavka 1. ovoga članka kaznit će se i odgovorna
osoba nositelja zahvata novčanom kaznom od 5.000,00 kuna.

\(3\) Za prekršaj iz stavka 1. ovoga članka kaznit će se nositelj
zahvata fizička osoba novčanom kaznom od 5.000,00 do 15.000,00 kuna.

Članak 263.a (NN [78/15](http://www.zakon.hr/cms.htm?id=12072))

\(1\) Novčanom kaznom u iznosu od 50. 000, 00 do 200. 000,00 kuna kaznit
će se za prekršaj jedinica područne (regionalne) samouprave ako ne
izvrši provjeru potpunosti, dosljednosti i vjerodostojnosti podataka
dostavljenih od strane obveznika, kao i poštivanje propisanog roka
(članak 151. stavak 5.).

\(2\) Za prekršaj iz svaka 1.ovoga članka kaznit će se i odgovorna osoba
u jedinici područne (regionalne) samouprave, novčanom kaznom u iznosu od
5000,00 do 15. 000,00 kuna.

\(3\) Novčanom kaznom u iznosu od 50. 000,00 do 200. 000,00 kuna kaznit
će se za prekršaj jedinica lokalne samouprave i jedinica područne
(regionalne) samouprave ako ne osigura sredstva za financiranje zaštite
okoliša (članak 209. stavak 1.)

\(4\) Za prekršaj iz stavka 3.ovoga članka kaznit će se i odgovorna
osoba u jedinici područne (regionalne) samouprave i jedinici lokalne
samouprave, novčanom kaznom u iznosu od 5000,00 do 15. 000,00 kuna.

Članak 264. (NN [78/15](http://www.zakon.hr/cms.htm?id=12072))

\(1\) Novčanom kaznom u iznosu od 15.000,00 do 100.000,00 kuna kaznit će
se za prekršaj pravna osoba ako onemogući obavljanje pregleda
inspektora, odnosno inspektora nadležnog prema posebnom zakonu ili ne
dostavi u određenom roku na uvid sve podatke i dokumentaciju potrebnu u
provedbi nadzora (članak 229. stavak 1.).

\(2\) Za prekršaj iz stavka 1. ovoga članka kaznit će se novčanom kaznom
u iznosu od 5000,00 do 15. 000,00 kuna fizička osoba -- obrtnik i
fizička osoba nositelj zahvata.

\(3\) Za prekršaj iz stavka 1. ovoga članka kaznit će se novčanom kaznom
u iznosu od 5.000,00 do 15.0000,00 kuna i odgovorna osoba u pravnoj
osobi.

Članak 265. (NN [78/15](http://www.zakon.hr/cms.htm?id=12072))

\(1\) Svako neispunjenje obveza određenih provedbenim propisima ovoga
Zakona iz članka 268. stavka 3. i članka 269. ovoga Zakona operateru,
nositelju zahvata, ovlašteniku, i onečišćivaču, te neispunjenje tih
obveza u utvrđenom roku i na propisani način smatra se prekršajem u
smislu ovoga Zakona.

\(2\) Za prekršaje iz stavka 1. ovoga članka pravna osoba nositelj
zahvata, ovlaštenik, te pravna osoba onečišćivač, kaznit će se novčanom
kaznom u iznosu od 100.000,00 do 800.000,00 kuna.

\(3\) Za prekršaj iz stavka 1. ovoga članka kaznit će se i odgovorna
osoba u pravnoj osobi iz stavka 2. ovoga članka novčanom kaznom od
3.000,00 do 15.000,00 kuna.

\(4\) Za prekršaj iz stavka 1. ovoga članka kaznit će se i fizička osoba
-- obrtnik novčanom kaznom od 3000,00 do 15. 000,00 kuna.

Članak 265.a (NN [12/18](https://www.zakon.hr/cms.htm?id=27155))

\(1\) Novčanom kaznom u iznosu od 50.000,00 do 300.000,00 kuna kaznit će
se za prekršaj pravna osoba u slučaju davanja lažnih izjava tijekom
postupaka homologacije ili postupaka koji dovode do opoziva, zadržavanja
podataka ili tehničkih specifikacija koji bi mogli dovesti do opoziva
ili ukidanja homologacije tipa te uporabe poremećajnih uređaja ako se na
tom iskazu ne temelji konačna odluka u tom postupku (članak 61. stavak
8.).

\(2\) Za prekršaje iz stavka 1. ovoga članka kaznit će se fizička osoba
-- obrtnik novčanom kaznom u iznosu od 7.000,00 do 15.000,00 kuna.

\(3\) Za prekršaje iz stavka 1. ovoga članka kaznit će se i odgovorna
osoba u pravnoj osobi novčanom kaznom u iznosu od 1.500,00 do 5.000,00
kuna.

Članak 266.

\(1\) Za prekršaje propisane ovim Zakonom prekršajni postupak ne može
biti pokrenuti kada protekne tri godine od dana počinjenja prekršaja.

\(2\) Izrečene prekršajne sankcije ne mogu biti izvršene ako od dana
pravomoćnosti odluke o prekršaju protekne tri godine.

### XV. PRIJELAZNE I ZAVRŠNE ODREDBE

Članak 267.

\(1\) Obvezuje se Vlada da prijedlog Strategije održivog razvitka iz
članka 51. ovoga Zakona podnese Hrvatskome saboru u roku od dvije godine
od dana stupanja na snagu ovoga Zakona.

\(2\) Obvezuje se Vlada da prijedlog Strategije zaštite morskog okoliša
iz članka 56. stavka 3. ovoga Zakona podnese Hrvatskome saboru u roku od
dvije godine dana od dana stupanja na snagu ovoga Zakona.

Članak 268.

\(1\) Vlada će donijeti Plan zaštite okoliša Republike Hrvatske iz
članka 52. ovoga Zakona u roku od jedne godine od dana donošenja
Strategije održivog razvitka Republike Hrvatske.

\(2\) Vlada će donijeti Plan intervencija iz članka 57. ovoga Zakona u
roku od jedne godine od dana stupanja na snagu ovoga Zakona.

\(3\) Vlada će propise iz: članka 56. stavka 4., članka 57. stavka 6.,
članka 64. stavka 6., članka 78. stavka 3., članka 95. stavka 5., članka
120. stavka 2., članka 149. stavka 3., članka 160. stavka 2., članka
173. stavka 3. i članka 212. stavka 2. ovoga Zakona donijeti u roku od
godine dana od dana stupanja na snagu ovoga Zakona.

Članak 269.

Ministar će propise iz članka 40. stavka 12., članka 47. stavka 5.,
članka 119. stavka 2., članka 126. stavka 4., članka 132. stavka 2.,
članka 141. stavka 4., članka 145. stavka 4., članka 151. stavka 3.,
članka 192. stavka 4., članka 214. stavka 2., članka 217. stavka 2.,
članka 218. stavka 5., članka 219. stavka 5. i stavka 6., članka 226.
stavka 3. i članka 248. stavka 6. ovoga Zakona donijeti u roku od godine
dana od dana stupanja na snagu ovoga Zakona.

Članak 270.

Skupština županije, odnosno Skupština Grada Zagreba i gradsko vijeće
velikog grada obvezuju se donijeti program iz članka 53. ovoga Zakona u
roku od šest mjeseci od dana donošenja Plana zaštite okoliša Republike
Hrvatske.

Članak 271.

\(1\) Do donošenja dokumenata iz članka 267. i članka 268. stavka 2. i
iz članka 270. ovoga Zakona primjenjivat će se odgovarajući dokumenti o
zaštiti okoliša doneseni na temelju Zakona o zaštiti okoliša (»Narodne
novine«, br. 110/07.), koji ostaju na snazi do donošenja odgovarajućih
dokumenata sukladno ovom Zakonu.

\(2\) Do stupanja na snagu provedbenih propisa iz članaka 268. stavka 3.
i članka 269. ovoga Zakona ostaju na snazi propisi doneseni na temelju
Zakona o zaštiti okoliša (»Narodne novine«, br. 110/07.) u dijelu u
kojem nisu u suprotnosti s odredbama ovoga Zakona i to:

1\. Uredba o tehničkim standardima zaštite okoliša od emisija hlapivih
organskih spojeva koje nastaju skladištenjem i distribucijom benzina
(»Narodne novine«, br. 135/06.),

2\. Uredba o procjeni utjecaja zahvata na okoliš (»Narodne novine«, br.
64/08. i 67/09.),

3\. Uredba o strateškoj procjeni utjecaja plana i programa na okoliš
(»Narodne novine«, br. 64/08.),

4\. Uredba o informiranju i sudjelovanju javnosti i zainteresirane
javnosti u pitanjima zaštite okoliša (»Narodne novine«, br. 64/08.),

5\. Uredba o informacijskom sustavu zaštite okoliša (»Narodne novine«,
br. 68/08.)

6\. Uredba o kakvoći mora za kupanje (»Narodne novine«, br. 73/08.),

7\. Uredba o postupku utvrđivanja objedinjenih uvjeta zaštite okoliša
(»Narodne novine«, br. 114/08.),

8\. Uredba o sprječavanju velikih nesreća koje uključuju opasne tvari
(»Narodne novine«, br. 114/08.),

9\. Uredba o uključivanju organizacija u sustav upravljanja okolišem i
neovisnog ocjenjivanja (»Narodne novine«, br. 114/08.),

10\. Uredba o načinu utvrđivanja šteta u okolišu (»Narodne novine«, br.
139/08.),

11\. Uredba o tehničkim standardima zaštite okoliša za smanjenje emisija
hlapivih organskih spojeva koje nastaju tijekom punjenja motornih vozila
benzinom na benzinskim postajama (»Narodne novine«, br. 5/11.),

12\. Uredba o uspostavi okvira za djelovanje Republike Hrvatske u
zaštiti morskog okoliša (»Narodne novine«, br. 136/11.),

13\. Plan intervencija kod iznenadnih onečišćenja mora (»Narodne
novine«, br. 92/08.),

14\. Pravilnik o registru onečišćavanja okoliša (»Narodne novine«, br.
35/08.),

15\. Pravilnik o povjerenstvu za stratešku procjenu (»Narodne novine«,
br. 70/08.),

16\. Pravilnik o znaku zaštite okoliša (»Narodne novine«, br. 70/08. i
81/11.),

17\. Pravilnik o Očevidniku uporabnih dozvola kojima su utvrđeni
objedinjeni uvjeti zaštite okoliša i rješenja o objedinjenim uvjetima
zaštite okoliša za postojeća postrojenja (»Narodne novine«, br.
113/08.),

18\. Pravilnik o registru postrojenja u kojima je utvrđena prisutnost
opasnih tvari i o očevidniku prijavljenih velikih nesreća (»Narodne
novine«, br. 113/08.),

19\. Pravilnik o mjerama otklanjanja štete u okolišu i sanacijskim
programima (»Narodne novine«, br. 145/08.),

20\. Pravilnik o priznanjima i nagradama za dostignuća na području
zaštite okoliša (»Narodne novine«, br. 31/10.),

21\. Pravilnik o uvjetima za izdavanje suglasnosti pravnim osobama za
obavljanje stručnih poslova zaštite okoliša (»Narodne novine«, br.
57/10.),

22\. Pravilnik o službenoj iskaznici i znaku inspektora zaštite okoliša
(»Narodne novine«, br. 126/10.),

23\. Pravilnik o načinu pečaćenja prostorija, prostora i sredstava za
rad nadziranih osoba prema propisima o zaštiti okoliša (»Narodne
novine«, br. 126/10.),

24\. Pravilnik o načinu pečaćenja prostorija, prostora i sredstava za
rad nadziranih osoba prema propisima o zaštiti okoliša (»Narodne
novine«, br. 43/12.),

25\. Pravilnik o službenoj iskaznici i znaku inspektora/ica zaštite
okoliša (»Narodne novine«, br. 43/12.).

Članak 272.

Povodom pravomoćnog rješenja kojim se daje odobrenje za namjeravani
zahvat izdano na temelju Zakona o zaštiti okoliša (»Narodne novine«, br.
82/94. i 128/99.) može se podnijeti zahtjev za ishođenje lokacijske
dozvole, odnosno drugog odobrenja za zahvat za koji izdavanje lokacijske
dozvole nije obvezno, prema posebnom propisu, najkasnije do 31. prosinca
2013. i po proteku toga roka ne može se više podnijeti.

Članak 273.

Ovlaštenici koji su ispunili uvjete za obavljanje stručnih poslova
zaštite okoliša propisane Zakonom o zaštiti okoliša (»Narodne novine«,
br. 110/07.) i Pravilnikom o uvjetima za izdavanje suglasnosti pravnim
osobama za obavljanje stručnih poslova zaštite okoliša (»Narodne
novine«, br. 57/10.), nastavljaju s radom kao ovlaštenici koji imaju
suglasnost prema ovom Zakonu, osim ovlaštenika za koje je propisana
obveza ishođenja akreditacije prema posebnom propisu, a koju
akreditaciju moraju ishoditi do 31. prosinca 2014.

Članak 274. (NN [118/18](https://www.zakon.hr/cms.htm?id=35943))

Brisan.

Članak 275.

\(1\) Savjet za održivi razvitak i zaštitu okoliša osnovan prema
odredbama Zakona o zaštiti okoliša (»Narodne novine«, br. 110/07.)
nastavlja s radom kao Savjet prema ovom Zakonu.

\(2\) Povjerenstvo za žalbe osnovano prema odredbama Zakona o zaštiti
okoliša (»Narodne novine«, br. 110/07.) nastavlja s radom do osnivanja
Povjerenstva za žalbe sukladno odredbama ovoga Zakona.

Članak 276.

\(1\) Postrojenja koja su ishodila objedinjene uvjete zaštite okoliša
sukladno odredbama Zakona o zaštiti okoliša (»Narodne novine«, br.
110/07.) prije 7. siječnja 2013., odnosno postrojenja koja su podnijela
zahtjev za objedinjene uvjete zaštite okoliša prije stupanja na snagu
ovoga Zakona, a pod uvjetom da započnu s radom do 7. siječnja 2014.,
dužna su se uskladiti s odredbama ovoga Zakona do 7. siječnja 2014.,
osim postrojenja na koja se odnosi posebni propis o zaštiti zraka.

\(2\) Postojeća postrojenja za koja se mora ishoditi okolišna dozvola,
sukladno novom popisu djelatnosti iz uredbe iz članka 95. stavka 5.
ovoga Zakona, a koja su u radu 7. siječnja 2013., te se ne nalaze na
popisu djelatnosti iz Uredbe o postupku utvrđivanja objedinjenih uvjeta
zaštite okoliša (»Narodne novine«, br. 114/08.), dužna su se uskladiti s
odredbama ovoga Zakona do 7. lipnja 2015., osim postrojenja na koja se
odnose posebni propisi o zaštiti zraka i gospodarenju otpadom.

Članak 277.

\(1\) Postupci pokrenuti po odredbama Zakona o zaštiti okoliša (»Narodne
novine«, br. 110/07.) do stupanja na snagu ovoga Zakona dovršit će se
prema odredbama toga Zakona.

\(2\) Objedinjeni postupci iz članka 70. Zakona o zaštiti okoliša
(»Narodne novine«, br. 110/07.), koji se vode po zahtjevima podnesenim
do stupanja na snagu ovoga Zakona, dovršit će se po propisima koji su
bili na snazi u vrijeme podnošenja zahtjeva.

\(3\) Iznimno od stavka 2. ovoga članka objedinjeni postupci iz članka
70. Zakona o zaštiti okoliša (»Narodne novine«, br. 110/07.) koji se
vode po zahtjevima podnesenim do stupanja na snagu ovoga Zakona, mogu se
na zahtjev stranke razdvojiti, u kojem slučaju se donosi rješenje o
prihvatljivosti zahvata za okoliš, prema propisima koji su bili na snazi
u vrijeme podnošenja zahtjeva, a dio postupka koji se odnosi na
objedinjene uvjete zaštite okoliša, obustavlja se.

\(4\) Postupci pokrenuti pred prekršajnim sudom po odredbama Zakona o
zaštiti okoliša (»Narodne novine«, br. 110/07.) do stupanja na snagu
ovoga Zakona dovršit će se prema odredbama toga Zakona.

Članak 278.

\(1\) Danom stupanja na snagu ovoga Zakona prestaje važiti Zakon o
zaštiti okoliša (»Narodne novine«, br. 110/07.).

\(2\) Danom stupanja na snagu ovoga Zakona u Zakonu o prostornom
uređenju i gradnji (»Narodne novine«, br. 76/07., 38/09., 55/11., 90/11.
i 50/12.) prestaje važiti članak 188. stavak 5., članak 193. stavak 2. i
članak 257. stavak 3.

Članak 279.

Ovaj Zakon stupa na snagu osmoga dana od dana objave u »Narodnim
novinama«, osim članaka 210., 211., 212., 215., 216., i 217. koji
stupaju na snagu danom pristupanja Republike Hrvatske Europskoj uniji.

#### Prijelazne i završne odredbe iz NN 153/13

Prestanak važenja propisa

Članak 202.

\(1\) Danom stupanja na snagu ovoga Zakona prestaje važiti članak 32.
stavak 1. Zakona o komunalnom gospodarstvu (»Narodne novine«, br.
36/95., 70/97., 128/99., 57/00., 129/00., 59/01., 26/03. -- pročišćeni
tekst, 82/04., 178/04., 38/09., 79/09., 153/09., 49/11. i 144/12.) i
članak 76. stavak 5. Zakona o zaštiti okoliša (»Narodne novine«, br.
80/13.).

#### Prijelazne i završne odredbe iz NN 78/15

Članak 66.

\(1\) Vlada će uredbu iz članka 56. stavka 5. koji je izmijenjen člankom
10. ovoga Zakona donijeti u roku od godine dana od stupanja na snagu
ovoga Zakona.

\(2\) Vlada će uredbu iz članka 120. stavka 2. koji je izmijenjen
člankom 27. ovoga Zakona donijeti u roku od godine dana od stupanja na
snagu ovoga Zakona.

Članak 67.

\(1\) Ministar će pravilnike iz članka 132. stavka 2. koji je izmijenjen
člankom 37. ovoga Zakona i članka 214. stavka 2. koji je izmijenjen
člankom 48. ovoga Zakona donijeti u roku od godine dana od stupanja na
snagu ovoga Zakona.

\(2\) Čelnik središnjeg tijela državne uprave nadležnog za mjeriteljstvo
će pravilnik iz članka 61. stavka 8. koji je izmijenjen člankom 12.
ovoga Zakona donijeti u roku od godine dana od stupanja na snagu ovoga
Zakona.

Članak 68.

\(1\) Do stupanja na snagu uredbe iz članka 56. stavka 5., koji je
izmijenjen člankom 10. ovoga Zakona u dijelu u kojem nije u suprotnosti
s odredbama ovoga Zakona, primjenjuje se Uredba o izradi i provedbi
dokumenata Strategije upravljanja morskim okolišem i obalnim područjem
(»Narodne novine«, br. 112/14.).

\(2\) Do stupanja na snagu uredbe iz članka 120. stavka 2., koji je
izmijenjen člankom 27. ovoga Zakona u dijelu u kojem nije u suprotnosti
s odredbama ovoga Zakona, primjenjuje se Uredba o sprječavanju velikih
nesreća koje uključuju opasne tvari (»Narodne novine«, br. 44/14.).

Članak 69.

\(1\) Do stupanja na snagu pravilnika iz članka 132. stavka 2., koji je
izmijenjen člankom 37. ovoga Zakona u dijelu u kojem nije u suprotnosti
s odredbama ovoga Zakona, primjenjuje se Pravilnik o registru
postrojenja u kojima su prisutne opasne tvari i o očevidniku
prijavljenih velikih nesreća (»Narodne novine«, br. 139/14.).

\(2\) Do stupanja na snagu pravilnika iz članka 214. stavka 2., koji je
izmijenjen člankom 48. ovoga Zakona u dijelu u kojem nije u suprotnosti
s odredbama ovoga Zakona, primjenjuje se Pravilnik o znaku zaštite
okoliša (»Narodne novine«, br. 70/08. i 81/11.).

\(3\) Do stupanja na snagu pravilnika iz članka 61. stavka 8., koji je
izmijenjen člankom 12. ovoga Zakona u dijelu u kojem nije u suprotnosti
s odredbama ovoga Zakona, primjenjuje se Pravilnik o mjerama za
sprječavanje emisije plinovitih onečišćivača i onečišćivača u obliku
čestica iz motora s unutrašnjim izgaranjem koji se ugrađuju u necestovne
pokretne strojeve TPV 401 (izdanje 01) (»Narodne novine«, br. 4/14. i
115/14.).

Članak 70.

\(1\) Postupci pokrenuti po odredbama Zakona o zaštiti okoliša (»Narodne
novine«, br. 80/13. i 153/13. -- Zakon o gradnji) do stupanja na snagu
ovoga Zakona dovršit će se po odredbama toga Zakona.

\(2\) Postupci pokrenuti pred prekršajnim sudom po odredbama Zakona o
zaštiti okoliša (»Narodne novine«, br. 80/13. i 153/13.) do stupanja na
snagu ovoga Zakona dovršit će se po odredbama toga Zakona.

\(3\) Hrvatska agencija za okoliš i prirodu kao pravni slijednik
Agencije za zaštitu okoliša i Državnog zavoda za zaštitu prirode,
temeljem ovog Zakona preuzima poslove Agencije za zaštitu okoliša u
okviru djelokruga utvrđenog Zakonom o zaštiti okoliša (»Narodne novine«,
br. 80/13.) i poslove Državnog zavoda za zaštitu prirode u okviru
djelokruga utvrđenog Zakonom o zaštiti prirode (»Narodnim novinama«, br.
80/13.).«

Članak 71.

Ovaj Zakon stupa na snagu osmoga dana od dana objave u »Narodnim
novinama«.

#### Prijelazne i završne odredbe iz NN 12/18

Članak 36.

Postupci pokrenuti po odredbama Zakona o zaštiti okoliša (»Narodne
novine« br. 80/13., 153/13. -- Zakon o gradnji i 78/15.) do stupanja na
snagu ovoga Zakona dovršit će se prema odredbama toga Zakona.

Članak 37.

Ovaj Zakon stupa na snagu osmoga dana od dana objave u »Narodnim
novinama«.

#### Prijelazne i završne odredbe iz NN 118/18

Članak 71.

Postupci pokrenuti po odredbama Zakona o zaštiti okoliša (»Narodne
novine«, br. 80/13., 153/13. -- Zakon o gradnji, 78/15. i 12/18.) do
stupanja na snagu ovoga Zakona dovršit će se prema odredbama toga
Zakona.

Članak 72.

Do donošenja nove Strategije održivog razvitka Republike Hrvatske
sukladno odredbama ovoga Zakona, a koja se treba donijeti za novo
razdoblje, ostaje na snazi Plan zaštite okoliša Republike Hrvatske za
razdoblje 2018. -- 2020.

Članak 73.

\(1\) Danom stupanja na snagu ovoga Zakona Ministarstvo zaštite okoliša
i energetike preuzima sve poslove i radnike zatečene na preuzetim
poslovima, imovinu, opremu, pismohranu i drugu dokumentaciju, sredstava
za rad, nekretnine, prava i obveze te financijska sredstva Agencije za
zaštitu okoliša i prirode.

\(2\) Ministar zaštite okoliša i energetike će u roku od osam dana od
dana stupanja na snagu ovog Zakona podnijeti zahtjev za upis brisanja
Agencije za zaštitu okoliša i prirode iz sudskog registra.

\(3\) Agencija za zaštitu okoliša i prirode prestaje danom upisa
brisanja u sudskom registru.

\(4\) Danom upisa brisanja Agencije za zaštitu okoliša i prirode iz
sudskog registra prestaje mandat ravnatelja, pomoćnika ravnatelja i
Upravnog vijeća Agencije za zaštitu okoliša i prirode

\(5\) Preuzeti radnici iz stavka 1. ovoga članka danom stupanja na snagu
ovoga Zakona postaju državni službenici i do donošenja rješenja o
rasporedu prema Pravilniku o unutarnjem redu Ministarstva zaštite
okoliša i energetike nastavljaju obavljati poslove i zadržavaju pravo na
plaću i druga prava iz radnog odnosa te obveze i odgovornosti prema
dosadašnjim ugovorima o radu.

\(6\) Preuzeti radnici iz stavka 1. ovoga članka koji neće moći biti
raspoređeni, stavljaju se na raspolaganje Vladi Republike Hrvatske
sukladno propisima o državnim službenicima.

Članak 74.

\(1\) Vlada Republike Hrvatske izmijenit će Uredbu o unutarnjem
ustrojstvu Ministarstva u roku od 60 dana od dana stupanja na snagu ovog
Zakona.

\(2\) Ministar će u roku od 30 dana od dana stupanja na snagu Uredbe iz
stavka 1. ovoga članka uskladiti Pravilnik o unutarnjem redu
Ministarstva s odredbama Uredbe iz stavka 1. ovoga članka.

\(3\) Danom stupanja na snagu ovog Zakona prestaje važiti Uredba o
osnivanju Hrvatske agencije za okoliš i prirodu (»Narodne novine«, br.
72/15.).

\(4\) Ministar zaštite okoliša i energetike će propise iz članaka 6. i
12. ovoga Zakona donijeti u roku od godine dana od dana stupanja na
snagu ovoga Zakona.

Članak 75.

Ovaj Zakon objavit će se u »Narodnim novinama«, a stupa na snagu 1.
siječnja 2019., osim odredaba članaka 57., 58., 59., 60., 61., 62., 63.,
65., 66. i 67. ovoga Zakona koje stupaju na snagu dana 1. travnja 2019.
