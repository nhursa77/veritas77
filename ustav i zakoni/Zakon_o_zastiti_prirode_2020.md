**ZAKON O ZAŠTITI PRIRODE**

[I. OPĆE ODREDBE [2](#i.-opće-odredbe)](#i.-opće-odredbe)

[II. PLANIRANJE I ORGANIZACIJA ZAŠTITE PRIRODE
[7](#ii.-planiranje-i-organizacija-zaštite-prirode)](#ii.-planiranje-i-organizacija-zaštite-prirode)

[III. KORIŠTENJE PRIRODNIH DOBARA I PROSTORA TE OCJENA PRIHVATLJIVOSTI
ZA EKOLOŠKU MREŽU
[8](#iii.-korištenje-prirodnih-dobara-i-prostora-te-ocjena-prihvatljivosti-za-ekološku-mrežu)](#iii.-korištenje-prirodnih-dobara-i-prostora-te-ocjena-prihvatljivosti-za-ekološku-mrežu)

[1. Korištenje prirodnih dobara i prostora
[8](#korištenje-prirodnih-dobara-i-prostora)](#korištenje-prirodnih-dobara-i-prostora)

[2. Ocjena prihvatljivosti za ekološku mrežu
[9](#ocjena-prihvatljivosti-za-ekološku-mrežu)](#ocjena-prihvatljivosti-za-ekološku-mrežu)

[IV. OČUVANJE BIORAZNOLIKOSTI
[17](#iv.-očuvanje-bioraznolikosti)](#iv.-očuvanje-bioraznolikosti)

[1. Stanišni tipovi i ekološka mreža
[17](#stanišni-tipovi-i-ekološka-mreža)](#stanišni-tipovi-i-ekološka-mreža)

[2. Očuvanje divljih vrsta u prirodi
[19](#očuvanje-divljih-vrsta-u-prirodi)](#očuvanje-divljih-vrsta-u-prirodi)

[4. Ponovno uvođenje i repopulacija zavičajnih vrsta
[24](#ponovno-uvođenje-i-repopulacija-zavičajnih-vrsta)](#ponovno-uvođenje-i-repopulacija-zavičajnih-vrsta)

[5. Uzgoj divljih vrsta
[25](#uzgoj-divljih-vrsta)](#uzgoj-divljih-vrsta)

[6. Označavanje strogo zaštićenih životinja
[26](#označavanje-strogo-zaštićenih-životinja)](#označavanje-strogo-zaštićenih-životinja)

[7. Očuvanje genetske raznolikosti
[27](#očuvanje-genetske-raznolikosti)](#očuvanje-genetske-raznolikosti)

[V. OČUVANJE GEORAZNOLIKOSTI
[29](#v.-očuvanje-georaznolikosti)](#v.-očuvanje-georaznolikosti)

[1. Speleološki objekti
[29](#speleološki-objekti)](#speleološki-objekti)

[2. Minerali i fosili [31](#minerali-i-fosili)](#minerali-i-fosili)

[VI. ZAŠTIĆENI DIJELOVI PRIRODE
[32](#vi.-zaštićeni-dijelovi-prirode)](#vi.-zaštićeni-dijelovi-prirode)

[A) ZAŠTIĆENA PODRUČJA
[32](#a-zaštićena-područja)](#a-zaštićena-područja)

[B) STROGO ZAŠTIĆENE VRSTE
[42](#b-strogo-zaštićene-vrste)](#b-strogo-zaštićene-vrste)

[C) ZAŠTIĆENI MINERALI I FOSILI
[44](#c-zaštićeni-minerali-i-fosili)](#c-zaštićeni-minerali-i-fosili)

[D) PRAVA I OGRANIČENJA OSOBA U ZAŠTIĆENIM DIJELOVIMA PRIRODE
[45](#d-prava-i-ograničenja-osoba-u-zaštićenim-dijelovima-prirode)](#d-prava-i-ograničenja-osoba-u-zaštićenim-dijelovima-prirode)

[VII. POSTUPOVNE ODREDBE
[47](#vii.-postupovne-odredbe)](#vii.-postupovne-odredbe)

[VIII. KONCESIJE I KONCESIJSKA ODOBRENJA NA ZAŠTIĆENIM PODRUČJIMA I
SPELEOLOŠKIM OBJEKTIMA
[48](#viii.-koncesije-i-koncesijska-odobrenja-na-zaštićenim-područjima-i-speleološkim-objektima)](#viii.-koncesije-i-koncesijska-odobrenja-na-zaštićenim-područjima-i-speleološkim-objektima)

[1. Koncesije [48](#koncesije)](#koncesije)

[2. Koncesijska odobrenja
[49](#koncesijska-odobrenja)](#koncesijska-odobrenja)

[IX. INVENTARIZACIJA I PRAĆENJE STANJA (MONITORING)
[50](#ix.-inventarizacija-i-praćenje-stanja-monitoring)](#ix.-inventarizacija-i-praćenje-stanja-monitoring)

[X. PRISTUP INFORMACIJAMA I SUDJELOVANJE JAVNOSTI
[51](#x.-pristup-informacijama-i-sudjelovanje-javnosti)](#x.-pristup-informacijama-i-sudjelovanje-javnosti)

[XI. PROMICANJE ZAŠTITE PRIRODE
[52](#xi.-promicanje-zaštite-prirode)](#xi.-promicanje-zaštite-prirode)

[XII. FINANCIRANJE ZAŠTITE PRIRODE
[52](#xii.-financiranje-zaštite-prirode)](#xii.-financiranje-zaštite-prirode)

[XIII. NADZOR [53](#xiii.-nadzor)](#xiii.-nadzor)

[A) UPRAVNI NADZOR [53](#a-upravni-nadzor)](#a-upravni-nadzor)

[B) NEPOSREDNI NADZOR U ZAŠTIĆENIM PODRUČJIMA
[53](#b-neposredni-nadzor-u-zaštićenim-područjima)](#b-neposredni-nadzor-u-zaštićenim-područjima)

[C) INSPEKCIJSKI NADZOR
[55](#c-inspekcijski-nadzor)](#c-inspekcijski-nadzor)

[XIV. PREKRŠAJNE ODREDBE
[58](#xiv.-prekršajne-odredbe)](#xiv.-prekršajne-odredbe)

[XV. PRIJELAZNE I ZAVRŠNE ODREDBE
[63](#xv.-prijelazne-i-završne-odredbe)](#xv.-prijelazne-i-završne-odredbe)

[Prijelazne i završne odredbe iz NN 15/18 od 14.02.2018.
[66](#prijelazne-i-završne-odredbe-iz-nn-1518-od-14.02.2018.)](#prijelazne-i-završne-odredbe-iz-nn-1518-od-14.02.2018.)

[Prijelazne i završne odredbe iz NN 14/19 od 07.02.2019.
[68](#prijelazne-i-završne-odredbe-iz-nn-1419-od-07.02.2019.)](#prijelazne-i-završne-odredbe-iz-nn-1419-od-07.02.2019.)

[Prijelazne i završne odredbe iz NN 127/19 od 27.12.2019.
[68](#prijelazne-i-završne-odredbe-iz-nn-12719-od-27.12.2019.)](#prijelazne-i-završne-odredbe-iz-nn-12719-od-27.12.2019.)

**ZAKON O ZAŠTITI PRIRODE**

### I. OPĆE ODREDBE

Članak 1.

Ovim se Zakonom uređuje sustav zaštite i cjelovitog očuvanja prirode i
njezinih dijelova te druga pitanja s tim u vezi.

Članak 2. (NN [80/13](https://www.zakon.hr/cms.htm?id=27247),
[15/18](https://www.zakon.hr/cms.htm?id=27249))

Ovim se Zakonom u pravni poredak Republike Hrvatske prenose sljedeće
direktive Europske unije:

-- [Direktiva Vijeća
92/43/EEZ](https://eur-lex.europa.eu/eli/dir/1992/43) od 21. svibnja
1992. o očuvanju prirodnih staništa i divlje faune i flore (SL L 206,
22. 7. 1992.), kako je zadnje izmijenjena i dopunjena Direktivom Vijeća
2013/17/EU od 13. svibnja 2013. o prilagodbi određenih direktiva u
području okoliša zbog pristupanja Republike Hrvatske (SL L 158, 10. 6.
2013.),

-- [Direktiva 2009/147/EZ](https://eur-lex.europa.eu/eli/dir/2009/147)
Europskog parlamenta i Vijeća od 30. studenog 2009. o očuvanju divljih
ptica (kodificirana verzija) (SL L 20, 26. 1. 2010.), kako je zadnje
izmijenjena i dopunjena Direktivom Vijeća 2013/17/EU od 13. svibnja
2013. o prilagodbi određenih direktiva u području okoliša zbog
pristupanja Republike Hrvatske (SL L 158, 10. 6. 2013.).

Članak 3.

\(1\) Priroda je u smislu ovoga Zakona sveukupna bioraznolikost,
krajobrazna raznolikost i georaznolikost.

\(2\) Priroda i dijelovi prirode od interesa su za Republiku Hrvatsku i
uživaju njezinu osobitu zaštitu.

Članak 4. (NN [80/13](https://www.zakon.hr/cms.htm?id=27247),
[15/18](https://www.zakon.hr/cms.htm?id=27249))

Ciljevi i zadaće zaštite prirode su:

-- očuvati i/ili obnoviti bioraznolikost očuvanjem prirodnih stanišnih
tipova, divljih vrsta i njihovih staništa, uključujući i sve vrste ptica
koje se prirodno pojavljuju na teritoriju Republike Hrvatske, kao i
ptičjih jaja i gnijezda, uspostavom odgovarajućeg sustava zaštite,
upravljanja i nadzora,

-- očuvati krajobraznu raznolikost i georaznolikost u stanju prirodne
ravnoteže i usklađenih odnosa s ljudskim djelovanjem,

-- utvrditi i pratiti stanje prirode,

-- osigurati sustav zaštite prirode radi njezina trajnog očuvanja,

-- osigurati održivo korištenje prirodnih dobara bez bitnog oštećivanja
dijelova prirode i uz što manje narušavanja ravnoteže njezinih
sastavnica,

-- pridonijeti očuvanju prirodnosti tla, očuvanju kakvoće, količine i
dostupnosti vode, mora, očuvanju atmosfere i proizvodnji kisika te
očuvanju klime,

-- spriječiti ili ublažiti štetne zahvate ljudi i poremećaje u prirodi
kao posljedice tehnološkog razvoja i obavljanja djelatnosti.

Članak 5.

Zaštita i očuvanje prirode temelji se na načelima:

-- svatko se mora ponašati tako da pridonosi očuvanju bioraznolikosti,
krajobrazne raznolikosti i georaznolikosti i očuvanju općekorisne uloge
prirode,

-- neobnovljiva prirodna dobra treba koristiti racionalno, a obnovljiva
prirodna dobra održivo,

-- u korištenju prirodnih dobara i uređenju prostora obvezno je
primjenjivati načela održivog korištenja,

-- zaštita prirode obveza je svake fizičke i pravne osobe, te su u tom
cilju dužni surađivati radi izbjegavanja i sprječavanja opasnih radnji i
nastanka šteta, uklanjanja i sanacije posljedica nastale štete te obnove
prirodnih uvjeta koji su postojali prije nastanka štete,

-- predostrožnosti, kada postoji prijetnja od ozbiljne ili nepopravljive
štete za prirodu,

-- javnost ima pravo na slobodan pristup informacijama o stanju prirode.

Članak 6. (NN [80/13](https://www.zakon.hr/cms.htm?id=27247),
[15/18](https://www.zakon.hr/cms.htm?id=27249))

\(1\) Zaštita prirode provodi se očuvanjem bioraznolikosti, krajobrazne
raznolikosti i georaznolikosti te zaštitom dijelova prirode.

\(2\) Zaštita prirode provodi se osobito:

-- utvrđivanjem i procjenom stanja prirode,

-- provedbom mjera zaštite prirode, a osobito mjera koje osiguravaju
održavanje ili povrat u povoljno stanje očuvanosti, prirodnih stanišnih
tipova i divljih vrsta od interesa za Europsku uniju, osim ptica, i
njihovih staništa, koje uzimaju u obzir gospodarske, socijalne i
kulturne potrebe te regionalne i lokalne karakteristike,

-- provedbom mjera koje osiguravaju održavanje ili prilagodbu svih vrsta
ptica koje se prirodno pojavljuju na teritoriju Republike Hrvatske, kao
i njihovih jaja i gnijezda, te staništa na razini koja odgovara posebnim
ekološkim, znanstvenim i kulturološkim zahtjevima, istodobno uzimajući u
obzir gospodarske i rekreacijske zahtjeve,

-- izradom izvješća o stanju prirode i provedbom strategije, programa i
drugih dokumenata propisanih ovim Zakonom,

-- proglašavanjem zaštićenih dijelova prirode,

-- uspostavom sustava upravljanja prirodom i zaštićenim dijelovima
prirode,

-- povezivanjem i usklađivanjem državnog sustava s međunarodnim sustavom
zaštite prirode,

-- poticanjem znanstvenog i stručnog rada u području zaštite prirode,
uzimajući u obzir prekograničnu suradnju u istraživanju, osobito u svrhu
očuvanja obilježja krajobraza iz članka 7. stavka 1. ovoga Zakona i
očuvanja područja ekološke mreže iz članka 54. ovoga Zakona, zatim u
svrhu očuvanja, upravljanja i održivog korištenja divljih vrsta koje se
prirodno pojavljuju na teritoriju Republike Hrvatske, kao i u svrhu
provođenja aktivnosti praćenja stanja (monitoringa) iz članka 195. ovoga
Zakona,

-- obavješćivanjem javnosti o stanju prirode i sudjelovanjem javnosti u
odlučivanju o zaštiti prirode,

-- poticanjem i promicanjem zaštite prirode te razvijanjem svijesti o
potrebi zaštite prirode u odgoju i obrazovanju.

Članak 7.

\(1\) Pri planiranju i uređenju prostora te pri planiranju i korištenju
prirodnih dobara osigurava se očuvanje značajnih i karakterističnih
obilježja krajobraza, koja su temeljem svoje linearne ili kontinuirane
strukture ili funkcije bitna za migraciju, širenje i genetsku razmjenu
divljih vrsta.

\(2\) Zaštita krajobraza podrazumijeva planiranje i provedbu mjera
kojima se sprječavaju neželjene promjene, narušavanje ili uništavanje
značajnih i karakterističnih obilježja krajobraza, uključujući i ona
koja se na temelju svoje linearne i kontinuirane strukture i funkcije
bitna za migraciju, širenje i genetsku razmjenu vrsta, njihove
raznolikosti, iznimnosti i kulturnih vrijednosti te omogućavanje
održivih multifunkcionalnih i/ili tradicionalnih načina korištenja
krajobraza.

\(3\) Zaštita krajobraza iz stavka 2. ovoga članka temelji se na
razvrstavanju krajobraza prema njihovim prirodnim i/ili stvorenim
obilježjima u krajobrazne tipove te strukturiranju međusobno povezanih i
multifunkcionalnih mreža zelene/krajobrazne infrastrukture na lokalnoj,
regionalnoj i nacionalnoj razini.

\(4\) Zaštita krajobraza iz stavaka 2. i 3. ovoga članka provodi se
integriranjem u postupke izrade dokumenata prostornog uređenja kao i
planova gospodarenja prirodnim dobrima.

Članak 8. (NN [80/13](https://www.zakon.hr/cms.htm?id=27247),
[15/18](https://www.zakon.hr/cms.htm?id=27249),
[14/19](https://www.zakon.hr/cms.htm?id=38733))

\(1\) Odredbe ovoga Zakona ne primjenjuju se prilikom zaštite i
spašavanja ljudi, životinja, materijalnih i kulturnih dobara i okoliša u
velikim nesrećama i katastrofama te prilikom otklanjanja posljedica
terorizma i ratnih razaranja, neizbježne i neotklonjive prirodne pojave,
u slučajevima žurne i neodgodive provedbe mjera i aktivnosti civilne
zaštite i mjera obrane od poplava sukladno posebnim propisima kojima se
uređuje sustav civilne zaštite i sustav obrane od poplava.

\(2\) Odredba stavka 1. ovoga članka primjenjuje se od dana
proglašavanja velike nesreće, odnosno katastrofe i izvanredne mjere od
obrane od poplava, do dana stupanja na snagu odluke o prestanku
provođenja mjera i aktivnosti sustava civilne zaštite ili mjera obrane
od poplava u sprječavanju i otklanjanju posljedica velike nesreće,
odnosno katastrofe ili izvanredne, neizbježne i neotklonjive prirodne
pojave.

\(3\) Ministarstvo je dužno u roku od 90 dana od dana stupanja na snagu
odluke o prestanku provođenja mjera i aktivnosti sustava civilne zaštite
ili mjera obrane od poplava u otklanjanju posljedica velike nesreće,
odnosno katastrofe ili izvanredne, neizbježne i neotklonjive prirodne
pojave utvrditi utjecaj provedbe aktivnosti iz stavka 1. ovoga članka
na, ciljeve očuvanja i cjelovitost područja ekološke mreže, rijetke i
ugrožene stanišne tipove, strogo zaštićene vrste i njihova staništa, kao
i zaštićena područja te o tome izvijestiti Ministarstvo, nadležnu javnu
ustanovu za upravljanje zaštićenim područjem i jedinicu lokalne i/ili
područne (regionalne) samouprave i/ili Grada Zagreba.

Članak 9. (NN [80/13](https://www.zakon.hr/cms.htm?id=27247),
[15/18](https://www.zakon.hr/cms.htm?id=27249),
[14/19](https://www.zakon.hr/cms.htm?id=38733))

\(1\) Pojedini pojmovi u smislu ovoga Zakona imaju sljedeće značenje:

1\. biološki materijal znači svaki materijal koji sadržava genetsku
informaciju i koji se može razmnožavati sam ili se može razmnožavati u
biološkom sustavu (npr. mikroorganizmi, molekule i fragmenti
deoksiribonukleinske kiseline (DNA), virusi, tkivne i stanične kulture,
sjeme itd.),

2\. bioraznolikost je sveukupnost svih živih organizama koji su sastavni
dijelovi ekosustava, a uključuje raznolikost unutar vrsta, između vrsta,
životnih zajednica te raznolikost ekosustava,

3\. crveni popis je popis divljih vrsta čiji je stupanj ugroženosti
procijenjen prema međunarodno prihvaćenim kriterijima,

4\. divlje vrste su one vrste koje nisu nastale pod utjecajem čovjeka
kao posljedica umjetnog odabiranja (odabir i uzgoj u svrhu dobivanja
pasmina udomaćenih životinja i sorti kultiviranih biljaka) ili genetske
modifikacije nasljednog materijala tehnikama moderne biotehnologije,

5\. divlje vrste od interesa za Europsku uniju su one divlje vrste za
koje na teritoriju Europske unije vrijedi da su:

-- ugrožene, osim onih vrsta kojima je prirodni areal rubni na tom
teritoriju i koje nisu ugrožene ili osjetljive u zapadnoj palearktičkoj
regiji,

-- osjetljive, odnosno smatra se vjerojatnim da će u skoroj budućnosti
potpasti pod kategoriju ugroženih vrsta, ako uzročni čimbenici nastave
djelovati,

-- rijetke, odnosno s malim populacijama koje trenutačno nisu ugrožene
ili osjetljive, ali rizik za to postoji; te vrste žive u ograničenim
geografskim područjima ili su u manjem broju raspršene na širem
području,

-- endemske i zahtijevaju posebnu pozornost zbog posebne prirode
njihovih staništa i/ili mogućeg utjecaja njihova iskorištavanja na
njihovo stanište i/ili mogućeg utjecaja njihova iskorištavanja na
njihovo stanje očuvanosti,

Divlje vrste od interesa za Europsku uniju koje se prirodno pojavljuju
na teritoriju Republike Hrvatske navode se u uredbi iz članka 54.
stavka 1. i/ili pravilniku iz članka 151. stavka 2. ili odluci iz članka
62. stavka 1. ovoga Zakona,

6\. doprirodno stanje je stanje u ekosustavu ili krajobrazu na čiji je
razvoj čovjek utjecao u neznatnoj mjeri te se u njima odvijaju procesi
koji su uglavnom samoregulirajući i koji mogu opstati bez izravnog
ljudskog djelovanja,

7\. ekološka mreža Natura 2000 (u daljnjem tekstu: ekološka mreža) je
koherentna europska ekološka mreža sastavljena od područja u kojima se
nalaze prirodni stanišni tipovi i staništa divljih vrsta od interesa za
Europsku uniju, a omogućuje očuvanje ili, kad je to potrebno, povrat u
povoljno stanje očuvanja određenih prirodnih stanišnih tipova i staništa
vrsta u njihovu prirodnom području rasprostranjenosti,

8\. ekosustav je dinamičan kompleks zajednica biljaka, gljiva,
životinja, algi i mikroorganizama i njihova neživog okoliša koji
međusobno djeluju kao funkcionalna jedinica,

9\. endem je vrsta čije je rasprostranjenje ograničeno na određeno
područje,

10\. ex situ očuvanje (izvan prirode) je očuvanje komponenti
bioraznolikosti i genetske raznolikosti izvan njihovih prirodnih
staništa i očuvanje dijelova geobaštine izvan prirodnih nalazišta,
uglavnom minerala i stijena te fosila u muzejskim ili privatnim zbirkama
i ustanovama,

11\. fosili su ostaci živih organizama iz geološke prošlosti, kao i
otisci njihovih životnih aktivnosti,

12\. genetski materijal je bilo koji materijal biljaka, životinja,
gljiva, algi, mikroorganizama ili nekog drugog podrijetla koji sadrže
funkcionalne jedinice naslijeđa,

13\. genetska raznolikost je sveukupnost gena svih živih organizama te
njihova raznolikost između jedinki, populacija, vrsta i viših
taksonomskih kategorija,

14\. genska banka je spremište biološkog materijala koje sadrži
nadzirane ili uzgajane populacije ili dijelove životinja, gljiva,
biljaka, algi ili mikroorganizama, posebno sjeme, spore, spolne stanice
i drugi biološki materijal, kojima se upravlja za namjene očuvanja
vrsta, odnosno njihovih genetskih bogatstava,

15\. georaznolikost je raznolikost tla, stijena, minerala, fosila,
reljefnih oblika, podzemnih objekata i struktura te prirodnih procesa
koji su ih stvarali kroz geološka razdoblja,

16\. informacijski sustav zaštite prirode je informacijski sustav koji
objedinjava stručne i znanstvene podatke o bioraznolikosti,
georaznolikosti i zaštiti prirode, a koji vodi Ministarstvo,

17\. in situ očuvanje (u prirodi) je očuvanje ekosustava i prirodnih
staništa te održavanje i obnavljanje vrsta sposobnih za opstanak u
njihovu prirodnom okruženju, a u slučaju udomaćenih ili kultiviranih
vrsta u okruženju u kome su razvili svoja specifična svojstva, kao i
očuvanje dijelova geobaštine na mjestu njihova nastanka, odnosno
nalazišta minerala i fosila te stijena,

18\. kompenzacijski uvjeti su mjere koje se određuju radi osiguranja
opće povezanosti (koherentnosti) ekološke mreže,

19\. kontrolirani uvjeti uzgoja ili držanja vrsta su uvjeti kojima se
onemogućuje dospijevanje u prirodu jedinki u bilo kojem razvojnom
stadiju ili njihovih dijelova kojima se vrsta može nespolno ili spolno
razmnožiti ili križati sa zavičajnom vrstom,

20\. korištenje genetskog materijala u smislu ovoga Zakona je provođenje
istraživanja i razvoja koji se temelje na genetskim i/ili biokemijskim
sastavnicama genetskog materijala, uključujući i primjenu
biotehnologije, a u svrhu stvaranja novih proizvoda i patenata,

21\. krajobraz je dio prostora čiji je karakter rezultat međusobnog
djelovanja prirodnih i/ili ljudskih čimbenika,

22\. krajobrazna raznolikost je strukturiranost prostora nastala na
interakciji prirodnih i/ili stvorenih krajobraznih elemenata određenih
bioloških, klimatskih, geoloških, geomorfoloških, pedoloških,
kulturno-povijesnih i socioloških obilježja,

23\. krš je jedinstvena vrsta reljefa s posebnim hidrogeološkim i
geomorfološkim obilježjima, koji se razvija u stijenama dobre
topljivosti s razvijenom sekundarnom poroznošću, s karakterističnim
površinskim (škrape, ponikve, uvale, polja u kršu i dr.) i podzemnim
oblicima (špilje i jame),

24\. mineral je prirodna tvorevina, sastavni dio litosfere, određenog i
stalnog kemijskog sastava i fizičkih svojstava koji su stabilni u
određenim uvjetima tlaka i temperature. Mineralom u smislu ovoga Zakona
smatra se i nakupina ili tvorevina minerala. Minerali u smislu ovoga
Zakona nisu mineralne sirovine,

25\. ministar je čelnik tijela državne uprave nadležan za poslove
zaštite prirode,

26\. očuvanje vrsta i staništa znači niz mjera potrebnih za održavanje
ili obnovu prirodnih staništa i populacija divljih vrsta u povoljnom
stanju,

27\. oporavilište za divlje životinje je prostor u kojem privremeno ili
trajno borave jedinke strogo zaštićenih zavičajnih vrsta životinja koje
su nađene u prirodi iscrpljene, bolesne, ozlijeđene, ranjene ili
otrovane, u svrhu liječenja i oporavka radi povratka u prirodu ili u
svrhu repopulacije i/ili reintrodukcije, te zaplijenjene ili oduzete
strogo zaštićene životinje, kao i životinje divljih vrsta zaplijenjene
sukladno posebnom propisu kojim se regulira prekogranični promet i
trgovina divljim vrstama,

28\. plan upravljanja zaštićenim područjem i/ili područjem ekološke
mreže je akt planiranja kojim se utvrđuje stanje zaštićenog područja
i/ili područja ekološke mreže te određuju ciljevi upravljanja i/ili
očuvanja, aktivnosti za postizanje ciljeva i pokazatelji provedbe plana,

29\. plan upravljanja strogo zaštićenom vrstom je akt planiranja kojim
se utvrđuje stanje vrste te određuju ciljevi upravljanja, aktivnosti
potrebne za postizanje ili održavanje povoljnog stanja vrste i
pokazatelji učinkovitosti upravljanja,

30\. područje očuvanja značajno za ptice (POP) je područje značajno za
očuvanje i ostvarivanje povoljnog stanja divljih vrsta ptica od interesa
za Europsku uniju i njihovih staništa, kao i područje značajno za
očuvanje migratornih vrsta ptica, a osobito močvarno područje od
međunarodne važnosti; granice POP-a utvrđene su kao sloj geografskog
informacijskog sustava (GIS) koji je dio Informacijskog sustava zaštite
prirode,

31\. područje očuvanja značajno za vrste i stanišne tipove (POVS) je
područje koje, u biogeografskoj regiji ili regijama kojima pripada:

-- znatno pridonosi održavanju ili povratu u povoljno stanje očuvanosti
prirodnog stanišnog tipa od interesa za Europsku uniju koji je prirodno
rasprostranjen na teritoriju Republike Hrvatske, a navodi se na popisu
prirodnih stanišnih tipova od interesa za Europsku uniju zastupljenih na
teritoriju Republike Hrvatske (referentna lista stanišnih tipova) u
uredbi iz članka 54. stavka 9. ovoga Zakona, ili znatno pridonosi
održavanju ili povratu u povoljno stanje očuvanosti neke od vrsta
navedenih na popisu divljih vrsta (osim ptica) od interesa za Europsku
uniju koje se redovito pojavljuju na teritoriju Republike Hrvatske
(referentna lista divljih vrsta) navedenih u uredbi iz članka 54. stavka
9. ovoga Zakona,

-- znatno pridonosi cjelovitosti ekološke mreže,

-- znatno pridonosi održavanju bioraznolikosti unutar pripadajuće
biogeografske regije ili regija;

Granice POVS-a utvrđene su kao sloj geografskog informacijskog sustava
(GIS) koji je dio Informacijskog sustava zaštite prirode,

32\. ponovno uvođenje (reintrodukcija) je ponovno naseljavanje neke
vrste u područje iz kojeg je izumrla, a u ekosustavu još ili opet
postoje približno jednaki ekološki uvjeti kao i prije izumiranja, a koji
omogućuju njezino preživljavanje,

33\. vjerojatno područje očuvanja značajno za vrste i stanišne tipove
(vPOVS) je područje koje ispunjava stručne kriterije i koje Republika
Hrvatska predlaže Europskoj komisiji na odobrenje, a koje je značajno za
očuvanje i ostvarivanje povoljnog stanja divljih vrsta, osim ptica, i
njihovih staništa te prirodnih stanišnih tipova od interesa za Europsku
uniju; granice vPOVS-a utvrđene su kao sloj geografskog informacijskog
sustava (GIS) koji je dio Informacijskog sustava zaštite prirode,

34\. populacija je skupina prostorno, vremenski i ekološki povezanih
jedinki iste vrste,

35\. posebno područje očuvanja značajno za vrste i stanišne tipove
(PPOVS) je područje očuvanja značajno za vrste i stanišne tipove (POVS)
za koje se primjenjuju mjere očuvanja u svrhu održavanja ili povrata u
povoljno stanje očuvanosti prirodnih staništa i/ili populacija vrsta za
koje je to područje određeno; granice PPOVS-a utvrđene su kao sloj
geografskog informacijskog sustava (GIS) koji je dio Informacijskog
sustava zaštite prirode,

36\. povoljno stanje divlje vrste je stanje koje u budućnosti osigurava
opstanak te vrste, genetsku stabilnost populacija i razmjenu gena među
populacijama,

37\. praćenje stanja očuvanosti prirode (monitoring) je osmišljeno i
sustavno praćenje stanja prirode,

38\. prevladavajući javni interes je javni interes u pitanjima zaštite
prirode koji iskazuje Republika Hrvatska, a utvrđuje se u skladu s ovim
Zakonom,

39\. primjerak je svaka životinja, biljka, gljiva ili alga, bez obzira
na to je li živa ili mrtva, svaki njezin dio ili derivat, bez obzira na
to jesu li uključeni u drugoj robi,

40\. prioritetne divlje vrste su ugrožene divlje vrste od interesa za
Europsku uniju za čije očuvanje je Europska unija posebno odgovorna s
obzirom na razmjere njihova prirodnog areala koji se nalazi na
teritoriju Europske unije. Takve vrste su u uredbi iz članka 54. stavka
9. ovoga Zakona označeni znakom »\*«,

41\. prioritetni prirodni stanišni tipovi su oni prirodni stanišni
tipovi od interesa za Europsku uniju kojima na području Europske unije
prijeti nestanak i za čije je očuvanje Europska unija posebno odgovorna
s obzirom na razmjere njihova prirodnog areala koji se nalazi na
teritoriju Europske unije. Takvi stanišni tipovi su u uredbi iz članka
54. stavka 9. ovoga Zakona označeni znakom »\*«,

42\. prirodna dobra su sve sastavnice prirode koje čovjek koristi ili
može koristiti u gospodarske svrhe

43\. prirodni stanišni tipovi od interesa za Europsku uniju su oni
prirodni stanišni tipovi kojima prijeti nestanak unutar njihova
prirodnog areala ili imaju mali prirodan areal zbog regresije ili im je
područje u prirodi ograničeno ili predstavljaju istaknute primjere
tipičnih karakteristika jedne ili više od sljedećih biogeografskih
regija: alpinske, kontinentalne i mediteranske. Prirodni stanišni tipovi
od interesa za Europsku uniju, koji su prirodno rasprostranjeni na
teritoriju Republike Hrvatske navode se su pravilniku iz članka 52.
stavka 5. ovoga Zakona,

44\. repopulacija je nadodavanje jedinki u već postojeću populaciju neke
vrste na nekom području,

45\. siga je nakupina minerala u podzemnim prostorima različitih oblika
(stalaktiti, stalagmiti i dr.),

46\. speleološki objekt je prirodno formirana podzemna šupljina (špilja,
jama, ponor, estavela i dr.), kao i njezin dio,

47\. speleološki katastar je baza podataka o speleološkim objektima,

48\. prirodno stanište je jedinstvena funkcionalna jedinica kopnenog ili
vodenog ekosustava, određena geografskim, biotičkim i abiotičkim
svojstvima, neovisno o tome je li potpuno prirodno ili doprirodno. Sva
istovrsna staništa čine jedan stanišni tip,

49\. stanište divlje vrste je okoliš određen specifičnim abiotičkim i
biotičkim svojstvima, u kojem vrsta živi u bilo kojoj fazi svoga
biološkog ciklusa,

50\. ugrožena divlja vrsta je ona zavičajna divlja vrsta kojoj je
dugoročni opstanak u opasnosti i kao takva se nalazi na Crvenom popisu
ugroženih vrsta u kategoriji regionalno izumrlih (RE), kritično
ugroženih (CR), ugroženih (EN) ili osjetljivih (VU) vrsta,

51\. vrsta je klasifikacijska jedinica u taksonomiji (imenovanju)
organizama (mikroorganizama, algi, gljiva, lišajeva, biljaka i
životinja), a u ovom Zakonu odnosi se na vrste i niže sistematske
kategorije,

52\. zahvat je svako privremeno ili trajno djelovanje čovjeka na prirodu
koje može narušiti prirodnu ravnotežu, ako cilj tog djelovanja nije
zaštita i očuvanje prirode,

53\. zaštićeni dio prirode je dio prirode proglašen zaštićenim u skladu
s ovim Zakonom,

54\. zaštićeno područje je geografski jasno određen prostor koji je
namijenjen zaštiti prirode i kojim se upravlja radi dugoročnog očuvanja
prirode i pratećih usluga ekološkog sustava,

55\. zavičajna divlja vrsta je vrsta koja prirodno obitava u određenom
ekosustavu nekog područja.

\(2\) Izrazi koji se koriste u ovome Zakonu, a imaju rodno značenje
odnose se jednako na muški i ženski rod.

Članak 9.a (NN [80/13](https://www.zakon.hr/cms.htm?id=27247),
[15/18](https://www.zakon.hr/cms.htm?id=27249))

Način rada u Ministarstvu, upravnim tijelima i javnim ustanovama za
upravljanje zaštićenim područjima u vezi s provedbom postupaka i izradom
akata koji se donose na temelju ovoga Zakona ministar propisuje
naputkom.

### II. PLANIRANJE I ORGANIZACIJA ZAŠTITE PRIRODE

Temeljni dokumenti zaštite prirode

Članak 10.

\(1\) Temeljni dokumenti zaštite prirode su Strategija i akcijski plan
zaštite prirode Republike Hrvatske (u daljnjem tekstu: Strategija).

\(2\) Strategijom se određuju dugoročni ciljevi i smjernice očuvanja
bioraznolikosti i georaznolikosti te način njezina provođenja.

\(3\) Strategija se izrađuje na temelju Izvješća o stanju prirode u
Republici Hrvatskoj, a sadrži osobito:

-- načela Strategije i opće strategijske ciljeve,

-- ocjenu stanja,

-- posebne ciljeve s pokazateljima učinka,

-- aktivnosti za provedbu posebnih ciljeva s oznakom prioriteta i
mogućim izvorima financiranja,

-- pokazatelje uspješnosti provedbe aktivnosti.

Članak 11. (NN [80/13](https://www.zakon.hr/cms.htm?id=27247),
[15/18](https://www.zakon.hr/cms.htm?id=27249))

\(1\) Strategiju izrađuje tijelo državne uprave nadležno za zaštitu
prirode (u daljnjem tekstu: Ministarstvo) u suradnji s drugim tijelima
državne uprave. Izradu Strategije koordinira Ministarstvo.

\(2\) Strategiju, na prijedlog Vlade Republike Hrvatske (u daljnjem
tekstu: Vlada), donosi Hrvatski sabor.

\(3\) Strategija se objavljuje u »Narodnim novinama«.

\(4\) Svakih pet godina Ministarstvo obavlja analizu ostvarenja ciljeva
i provedbe aktivnosti utvrđenih Strategijom, zakonodavnog i
institucionalnog okvira, kao i izvora i korištenja financijskih
sredstava za zaštitu prirode te po potrebi predlaže donošenje izmjena
i/ili dopuna Strategije, odnosno nove strategije.

\(5\) O rezultatima analize iz stavka 4. ovoga članka informira se
javnost objavom na mrežnoj stranici Ministarstva.

Članak 12. (NN [80/13](https://www.zakon.hr/cms.htm?id=27247),
[15/18](https://www.zakon.hr/cms.htm?id=27249),
[14/19](https://www.zakon.hr/cms.htm?id=38733))

\(1\) Za potrebe analize ostvarivanja ciljeva i aktivnosti Strategije
izrađuje se Izvješće o stanju prirode u Republici Hrvatskoj (u daljnjem
tekstu: Izvješće o stanju prirode).

\(2\) Izvješće o stanju prirode izrađuje se za razdoblje od pet godina,
a sadrži osobito:

-- analizu ugroženosti, razloge ugroženosti i probleme zaštite
ekosustava, stanišnih tipova i divljih vrsta, i georaznolikosti, s
ocjenom stanja,

-- analizu ugroženosti, razloge ugroženosti i probleme zaštite
zaštićenih područja i ekološke mreže, s ocjenom stanja.

\(3\) Izvješće o stanju prirode izrađuje Ministarstvo te ga podnosi
Vladi radi prihvaćanja.

\(4\) Vlada donosi zaključak o prihvaćanju Izvješća o stanju prirode.

\(5\) Izvješće o stanju prirode objavljuje se na mrežnim stranicama
Ministarstva.

Obavljanje upravnih i stručnih poslova zaštite prirode

Članak 13. (NN [80/13](https://www.zakon.hr/cms.htm?id=27247),
[14/19](https://www.zakon.hr/cms.htm?id=38733))

\(1\) Upravne i stručne poslove zaštite prirode obavlja Ministarstvo i
upravno tijelo jedinica područne (regionalne) samouprave nadležno za
zaštitu prirode (u daljnjem tekstu: upravno tijelo), osim onih poslova
koji su ovim Zakonom ili drugim propisom preneseni u nadležnost drugom
tijelu državne uprave, javnim ustanovama ili jedinicama lokalne i
područne (regionalne) samouprave.

\(2\) Jedinice područne (regionalne) samouprave dužne su u skladu s ovim
Zakonom, Strategijom i dokumentima prostornog uređenja:

-- skrbiti se o očuvanju bioraznolikosti i georaznolikosti na svome
području,

-- osiguravati uvjete za zaštitu i očuvanje vrsta, staništa te stanišnih
tipova,

-- proglašavati i ukidati zaštitu područja iz svoje nadležnosti,

-- osiguravati uvjete za zaštitu i očuvanje zaštićenih područja i
područja ekološke mreže iz svoje nadležnosti,

-- sudjelovati u postupku proglašavanja zaštićenih područja koje
proglašava Vlada ili Hrvatski sabor,

-- sudjelovati u izradi planova upravljanja zaštićenim područjima i
područjima ekološke mreže iz svoje nadležnosti,

-- skrbiti se o promicanju zaštite prirode te poticati rad strukovnih i
drugih udruga čija djelatnost ima za cilj zaštitu prirode,

-- pratiti stanje očuvanosti prirode (monitoring) te o stanju očuvanosti
podnositi izvješća Ministarstvu,

-- voditi evidenciju o podacima važnim za zaštitu prirode,

-- izvješćivati javnost o stanju prirode na svom području i o poduzetim
mjerama radi njezine zaštite i očuvanja,

-- pružati stručnu i drugu pomoć tijelima lokalne samouprave u zaštiti
prirode na njihovu području,

-- obavljati i druge poslove propisane ovim Zakonom i na temelju njega
donesenim propisima.

Članak 14. (NN [80/13](https://www.zakon.hr/cms.htm?id=27247),
[15/18](https://www.zakon.hr/cms.htm?id=27249),
[14/19](https://www.zakon.hr/cms.htm?id=38733))

Brisan.

Članak 15. (NN [80/13](https://www.zakon.hr/cms.htm?id=27247),
[15/18](https://www.zakon.hr/cms.htm?id=27249),
[14/19](https://www.zakon.hr/cms.htm?id=38733))

Nadležna tijela i mjerodavne institucije dužni su podatke o stanju
prirode koji se prikupljaju sukladno ovom Zakonu dostavljati
Ministarstvu.

Članak 16. (NN [80/13](https://www.zakon.hr/cms.htm?id=27247),
[15/18](https://www.zakon.hr/cms.htm?id=27249))

Brisan.

Članak 17. (NN [80/13](https://www.zakon.hr/cms.htm?id=27247),
[15/18](https://www.zakon.hr/cms.htm?id=27249))

Brisan.

Članak 18. (NN [80/13](https://www.zakon.hr/cms.htm?id=27247),
[15/18](https://www.zakon.hr/cms.htm?id=27249))

Brisan.

### III. KORIŠTENJE PRIRODNIH DOBARA I PROSTORA TE OCJENA PRIHVATLJIVOSTI ZA EKOLOŠKU MREŽU

#### 1. Korištenje prirodnih dobara i prostora

Članak 19.

\(1\) Korištenje prirodnih dobara provodi se na temelju planova
gospodarenja prirodnim dobrima vodeći računa o očuvanju bioraznolikosti,
krajobrazne raznolikosti i georaznolikosti.

\(2\) Zabranjeno je korištenje prirodnih dobara na način koji uzrokuje:

-- oštećivanje površinskih ili podzemnih geoloških, hidrogeoloških i
geomorfoloških vrijednosti,

-- narušavanje povoljnog stanja divljih vrsta i staništa,

-- smanjenje bioraznolikosti, krajobrazne raznolikosti i
georaznolikosti.

Članak 20. (NN [80/13](https://www.zakon.hr/cms.htm?id=27247),
[15/18](https://www.zakon.hr/cms.htm?id=27249))

Brisan.

Članak 21. (NN [80/13](https://www.zakon.hr/cms.htm?id=27247),
[15/18](https://www.zakon.hr/cms.htm?id=27249))

Brisan.

Članak 22. (NN [80/13](https://www.zakon.hr/cms.htm?id=27247),
[15/18](https://www.zakon.hr/cms.htm?id=27249))

Brisan.

Članak 23. (NN [80/13](https://www.zakon.hr/cms.htm?id=27247),
[15/18](https://www.zakon.hr/cms.htm?id=27249),
[127/19](https://www.zakon.hr/cms.htm?id=42511))

Za zahvate za koje je sukladno posebnim propisima iz područja prostornog
uređenja i posebnim propisima iz područja gradnje potrebno ishoditi akt
za građenje, potvrdu izdaje:

-- Ministarstvo za zahvate za koje provodi postupak glavne ocjene
prihvatljivosti zahvata za ekološku mrežu ili postupak utvrđivanja
prevladavajućeg javnog interesa i odobrenja zahvata uz kompenzacijske
uvjete te za zahvate za koje tijelo državne uprave nadležno za zaštitu
okoliša provodi postupak procjene utjecaja na okoliš

-- upravno tijelo za zahvate za koje provodi postupak glavne ocjene
prihvatljivosti zahvata za ekološku mrežu i za zahvate za koje upravno
tijelo jedinice područne (regionalne) samouprave nadležno za poslove
zaštite okoliša provodi postupak procjene utjecaja na okoliš.

#### 2. Ocjena prihvatljivosti za ekološku mrežu

Članak 24. (NN [80/13](https://www.zakon.hr/cms.htm?id=27247),
[15/18](https://www.zakon.hr/cms.htm?id=27249))

Ocjena prihvatljivosti za ekološku mrežu (u daljnjem tekstu: Ocjena
prihvatljivosti) je postupak kojim se ocjenjuje utjecaj strategije,
plana, programa ili zahvata, samog i s drugim strategijama, planovima,
programima ili zahvatima, na ciljeve očuvanja i cjelovitost područja
ekološke mreže.

\(2\) Ocjena prihvatljivosti provodi se za strategiju, plan, program ili
zahvat, kao i za svaku izmjenu i/ili dopunu strategije, plana, programa
ili zahvata, koja sama ili s drugim strategijama, planovima, programima
ili zahvatima može imati značajan negativan utjecaj na ciljeve očuvanja
i cjelovitost područja ekološke mreže.

\(3\) Ocjena prihvatljivosti ne provodi se za strategiju, plan, program
ili zahvat neposredno povezane i nužne za upravljanje područjem ekološke
mreže.

Članak 25.

Ocjena prihvatljivosti za područje ekološke mreže sastoji se od:
prethodne ocjene prihvatljivosti (u daljnjem tekstu: Prethodna ocjena),
glavne ocjene prihvatljivosti (u daljnjem tekstu: Glavna ocjena) te
utvrđivanja prevladavajućega javnog interesa i odobravanja zahvata uz
kompenzacijske uvjete.

Članak 26.

\(1\) Za strategije, planove i programe, za koje je posebnim propisom
kojim se uređuje zaštita okoliša određena ocjena o potrebi strateške
procjene, Prethodna ocjena obavlja se u okviru postupka ocjene o potrebi
strateške procjene.

\(2\) Za strategije, planove i programe, za koje je posebnim propisom
kojim se uređuje zaštita okoliša određena obveza strateške procjene,
Prethodna ocjena obavlja se prije pokretanja postupka strateške procjene
utjecaja strategije, plana i programa na okoliš.

\(3\) Za strategije, planove i programe, za koje je posebnim propisom
kojim se uređuje zaštita okoliša određena obveza strateške procjene ili
je ona utvrđena u postupku ocjene o potrebi strateške procjene, Glavna
ocjena obavlja se u okviru postupka strateške procjene utjecaja
strategije, plana i programa na okoliš.

Članak 27.

\(1\) Za zahvate za koje je posebnim propisom kojim se uređuje zaštita
okoliša određena ocjene o potrebi procjene utjecaja na okoliš, Prethodna
ocjena obavlja se u okviru postupka ocjene o potrebi procjene.

\(2\) Za zahvate za koje je posebnim propisom kojim se uređuje zaštita
okoliša određena obveza procjene utjecaja na okoliš, Prethodna ocjena
obavlja se prije pokretanja postupka procjene utjecaja zahvata na
okoliš.

\(3\) Za zahvat za koji je posebnim propisom kojim se uređuje zaštita
okoliša određena obveza procjene utjecaja na okoliš ili je ona utvrđena
u postupku ocjene o potrebi procjene, Glavna ocjena obavlja se u okviru
postupka procjene utjecaja zahvata na okoliš.

Ocjena prihvatljivosti zahvata

Članak 28.

\(1\) Ocjena prihvatljivosti zahvata provodi se, sukladno načelu
predostrožnosti, kako bi se utjecaji zahvata na ciljeve očuvanja i
cjelovitost područja ekološke mreže sveli na razumnu mjeru.

\(2\) Ocjena prihvatljivosti zahvata provodi se u okviru pripreme
namjeravanog zahvata, prije izdavanja lokacijske dozvole ili izdavanja
drugog potrebnog odobrenja za provedbu zahvata.

Članak 29. (NN [80/13](https://www.zakon.hr/cms.htm?id=27247),
[15/18](https://www.zakon.hr/cms.htm?id=27249))

\(1\) Ministarstvo provodi Prethodnu ocjenu i Glavnu ocjenu za zahvate:

-- za koje tijelo državne uprave nadležno za zaštitu okoliša provodi
postupak procjene utjecaja na okoliš ili postupak ocjene o potrebi
procjene utjecaja na okoliš prema posebnom propisu iz područja zaštite
okoliša,

-- čiji obuhvat se nalazi na području dvije ili više jedinica područne
(regionalne) samouprave i/ili Grada Zagreba.

\(2\) Upravno tijelo provodi Prethodnu ocjenu i Glavnu ocjenu za
zahvate:

-- za koje tijelo područne (regionalne) samouprave nadležno za poslove
zaštite okoliša provodi postupak procjene utjecaja na okoliš ili
postupak ocjene o potrebi procjene utjecaja na okoliš prema posebnom
propisu iz područja zaštite okoliša,

-- koji mogu imati značajan negativan utjecaj na ciljeve očuvanja i
cjelovitost područja ekološke mreže, osim za zahvate iz stavka 1. ovoga
članka.

Članak 30. (NN [80/13](https://www.zakon.hr/cms.htm?id=27247),
[15/18](https://www.zakon.hr/cms.htm?id=27249),
[14/19](https://www.zakon.hr/cms.htm?id=38733))

\(1\) Za zahvat iz članka 27. stavka 2. ovoga Zakona, kao i za zahvat za
koji nije obvezna procjena utjecaja na okoliš, odnosno ocjena o potrebi
procjene utjecaja na okoliš, pravna i fizička osoba koja namjerava
provesti zahvat (u daljnjem tekstu: nositelj zahvata) podnosi nadležnom
tijelu iz članka 29. ovoga Zakona zahtjev za Prethodnu ocjenu.

\(2\) Zahtjev iz stavka 1. ovoga članka podnosi se u pisanom i
digitalnom obliku te osobito sadrži:

1\. podatke o nositelju zahvata:

-- za pravnu osobu -- naziv i adresu sjedišta tvrtke, OIB, ime odgovorne
osobe, broj telefona i adresu elektroničke pošte,

-- za fizičku osobu obrtnika -- ime i prezime, OIB, naziv i sjedište
obrta, broj telefona i adresu elektroničke pošte,

-- za fizičku osobu koja se bavi drugom samostalnom djelatnošću -- ime i
prezime, OIB, adresu na kojoj obavlja djelatnost, broj telefona i adresu
elektroničke pošte,

-- za fizičku osobu -- ime i prezime, OIB, adresu stanovanja, broj
telefona i adresu elektroničke pošte,

2\. podatke o zahvatu i lokaciji zahvata:

-- naziv jedinice lokalne i područne (regionalne) samouprave u kojoj se
nalazi lokacija zahvata, uključujući naziv katastarske općine i broj
katastarske čestice kada je primjenjivo,

-- kartografski prikaz s ucrtanim zahvatom u odgovarajućem mjerilu ili
položaj zahvata u prostoru u vektorskom formatu,

3\. kratki opis zahvata:

-- svrha zahvata,

-- obuhvat zahvata (dimenzije, kapacitet i dr.),

-- trajanje zahvata i razdoblje godine u kojem se zahvat planira
provesti,

-- način izvođenja zahvata,

-- opis eventualnih drugih aktivnosti potrebnih za realizaciju zahvata.

\(3\) O podnesenom zahtjevu iz stavka 1. ovoga članka nadležno tijelo iz
članka 29. stavka 2. ovoga Zakona zatražit će prethodno mišljenje
Ministarstva o mogućnosti značajnih negativnih utjecaja zahvata na
ciljeve očuvanja i cjelovitost područja ekološke mreže. Ministarstvo je
dužno prethodno mišljenje dostaviti najkasnije u roku od 15 dana od dana
primitka zahtjeva nadležnog tijela iz članka 29. stavka 2. ovoga Zakona.

\(4\) Ako nadležno tijelo isključi mogućnost značajnih negativnih
utjecaja zahvata na ciljeve očuvanja i cjelovitost područja ekološke
mreže, donosi rješenje da je zahvat prihvatljiv za ekološku mrežu.

\(5\) Ako nadležno tijelo ne može isključiti mogućnost značajnih
negativnih utjecaja zahvata na ciljeve očuvanja i cjelovitost područja
ekološke mreže, donosi rješenje da je za zahvat obvezna provedba Glavne
ocjene.

\(6\) Rješenje iz stavaka 4. i 5. ovoga članka sadrži podatke o zahvatu,
podatke o ekološkoj mreži i obrazloženje razloga na temelju kojih je
isključena mogućnost značajnih negativnih utjecaja zahvata na ciljeve
očuvanja i cjelovitost područja ekološke mreže ili obrazloženje razloga
na temelju kojih je utvrđena obveza provedbe Glavne ocjene.

\(7\) Rješenje iz stavaka 4. i 5. ovoga članka nadležno tijelo dužno je
donijeti u roku od 30 dana od dana zaprimanja urednog zahtjeva.

\(8\) Za zahvate za koje se prema posebnom propisu iz područja zaštite
okoliša provodi postupak procjene utjecaja na okoliš, rješenje iz stavka
4. ili 5. ovoga članka prilaže se uz zahtjev za provedbu postupka.

\(9\) Za zahvat iz članka 27. stavka 1. ovoga Zakona Prethodnu ocjenu
provodi nadležno tijelo iz članka 29. ovoga Zakona u okviru postupka
ocjene o potrebi procjene utjecaja na okoliš davanjem obvezujućeg
mišljenja.

\(10\) Za zahvat iz članka 27. stavka 1. ovoga Zakona rješenje doneseno
u postupku ocjene o potrebi procjene utjecaja na okoliš sadrži i
rezultate Prethodne ocjene sukladno ovom članku, koji su obvezujući.

Članak 31. (NN [80/13](https://www.zakon.hr/cms.htm?id=27247),
[15/18](https://www.zakon.hr/cms.htm?id=27249),
[14/19](https://www.zakon.hr/cms.htm?id=38733))

\(1\) Za zahvat za koji je obvezna Glavna ocjena nositelj zahvata
podnosi nadležnom tijelu iz članka 29. ovoga Zakona zahtjev za Glavnu
ocjenu zahvata.

\(2\) Zahtjev iz stavka 1. ovoga članka podnosi se u pisanom i
digitalnom obliku, a sadrži podatke o nositelju zahvata, studiju o
ocjeni prihvatljivosti zahvata za ekološku mrežu (u daljnjem tekstu:
studija) i rješenje iz članka 30. stavka 5. ili rješenje iz članka 30.
stavka 10. ovoga Zakona.

\(3\) Na podatke o nositelju zahvata iz stavka 2. ovoga članka na
odgovarajući se način primjenjuju odredbe članka 30. stavka 2. točke 1.
ovoga Zakona.

\(4\) Studija iz stavka 2. ovoga članka osobito sadrži:

1\. uvodni dio:

-- podatke o osobi ovlaštenoj za izradu studije (u daljnjem tekstu:
ovlaštenik) s preslikom suglasnosti za obavljanje stručnih poslova
zaštite okoliša koji se odnose na upravno područje zaštite prirode koju
je ovlaštenik stekao pod uvjetima propisanim posebnim propisom iz
područja zaštite okoliša,

-- popis izrađivača studije,

-- popis vanjskih stručnjaka ako ovlaštenik za pojedine vrste poslova
nema zaposlenika stručnjaka potrebne struke, s dokazom stručnosti
vanjskih stručnjaka (reference znanstvenih i/ili stručnih radova i
publikacija),

2\. podatke o zahvatu i mogućem djelovanju zahvata:

-- opis zahvata,

-- lokaciju zahvata: naziv jedinice lokalne i područne (regionalne)
samouprave, uključujući naziv katastarske općine i broj katastarske
čestice kada je primjenjivo,

-- obuhvat zahvata (dimenzije, kapacitet i dr.),

-- trajanje zahvata i razdoblje godine u kojem se zahvat planira
provesti,

-- način izvođenja zahvata,

-- opis mogućeg djelovanja zahvata,

-- utvrđivanje područja mogućeg djelovanja zahvata,

-- utvrđivanje područja ekološke mreže na koja bi zahvat mogao imati
utjecaj,

3\. podatke o područjima ekološke mreže i njihovim ciljnim stanišnim
tipovima i ciljnim vrstama:

-- podaci o područjima ekološke mreže na koje bi zahvat mogao imati
utjecaj,

-- utvrđivanje ciljnih stanišnih tipova i vrsta na koje bi zahvat mogao
imati utjecaj na području ekološke mreže,

-- način prikupljanja podataka o ciljnim vrstama i staništima na koje
zahvat može imati utjecaj (provedena terenska istraživanja, korišteni
stručni i/ili znanstveni modeli, ocjene i dr.),

4\. opis i ocjenu samostalnih utjecaja,

5\. opis i ocjenu kumulativnih i prekograničnih utjecaja,

6\. mjere ublažavanja negativnih utjecaja zahvata na ciljeve očuvanja i
cjelovitost područja ekološke mreže te program praćenja i izvješćivanja
o stanju ciljeva očuvanja i cjelovitosti područja ekološke mreže,

7\. zaključke:

-- konačna ocjena prihvatljivosti zahvata za ekološku mrežu, uz primjenu
predloženih mjera ublažavanja i programa praćenja i izvješćivanja iz
točke 6. ovoga članka,

8\. izvore podataka,

9\. ostale podatke i informacije.

\(5\) Na studiju iz stavka 2. ovoga članka nadležno tijelo iz članka 29.
stavka 2. ovoga Zakona zatražit će prethodno mišljenje Ministarstva o
mogućnosti značajnih negativnih utjecaja zahvata na ciljeve očuvanja i
cjelovitost područja ekološke mreže. Ministarstvo je dužno prethodno
mišljenje dostaviti najkasnije u roku od 15 dana od dana primitka
zahtjeva nadležnog tijela iz članka 29. stavka 2. ovoga Zakona.

\(6\) Kada nadležno tijelo ocijeni da studiju iz stavka 2. ovoga članka
treba dopuniti podacima i/ili informacijama koji u bitnom utječu na
cjelovitost studije i/ili da dopunu studije objektivno nije moguće
provesti u roku od 30 dana, a bez tih podataka odnosno informacija se ne
može udovoljiti zahtjevu, zahtjev nositelja zahvata odbit će rješenjem.

\(7\) O zahtjevu nositelja zahvata za Glavnu ocjenu nadležno tijelo
informirat će javnost objavom informacije na mrežnim stranicama
nadležnog tijela nakon što utvrdi da zahtjev sadrži sve propisane
podatke i dokaze sukladno odredbama ovoga Zakona te će provesti javnu
raspravu sukladno članku 38.a ovoga Zakona.

Članak 32. (NN [80/13](https://www.zakon.hr/cms.htm?id=27247),
[15/18](https://www.zakon.hr/cms.htm?id=27249))

\(1\) Studiju iz članka 31. stavka 2. i dokumentaciju za utvrđivanje
prevladavajućeg javnog interesa i odobravanja zahvata uz kompenzacijske
uvjete (u daljnjem tekstu: dokumentacija) iz članka 34. stavka 2. ovoga
Zakona izrađuje ovlaštenik.

\(2\) Troškove izrade studije i dokumentacije iz stavka 1. ovoga članka
snosi nositelj zahvata.

\(3\) Ovlaštenik je dužan izraditi studiju i dokumentaciju iz stavka 1.
ovoga članka na temelju podataka koji odražavaju sadašnje stanje
područja utjecaja zahvata i/ili područja za kompenzacijske uvjete.

\(4\) Ovlaštenik je odgovoran za istinitost, točnost i stručnu
utemeljenost studije i dokumentacije iz stavka 1. ovoga članka.

Članak 33.

\(1\) Ako nadležno tijelo iz članka 29. ovoga Zakona utvrdi, uzimajući u
obzir i mišljenje javnosti, da planirani zahvat ima ili se ne može
isključiti značajan negativan utjecaj na ciljeve očuvanja i cjelovitost
područja ekološke mreže, unatoč mjerama ublažavanja, rješenjem odbija
zahtjev iz članka 31. ovoga Zakona uz uputu da je za zahvat moguće
pokrenuti postupak utvrđivanja prevladavajućeg javnog interesa i
odobrenje zahvata uz kompenzacijske uvjete.

\(2\) Ako nadležno tijelo iz članka 29. ovoga Zakona utvrdi, uzimajući u
obzir i mišljenje javnosti, da planirani zahvat nema značajan negativan
utjecaj na ciljeve očuvanja i cjelovitost područja ekološke mreže,
donosi rješenje o prihvatljivosti zahvata za ekološku mrežu.

\(3\) Rješenje iz stavka 2. ovoga članka sadrži podatke o zahvatu, mjere
ublažavanja negativnih utjecaja na ciljeve očuvanja i cjelovitost
područja ekološke mreže i program praćenja i izvješćivanja o stanju
ciljeva očuvanja i cjelovitosti područja ekološke mreže.

\(4\) Nadležno tijelo donosi rješenje iz stavaka 1. i 2. ovoga članka u
roku od 30 dana od dana zatvaranja javne rasprave.

\(5\) Za zahvate za koje se prema posebnim propisima iz područja zaštite
okoliša provodi postupak procjene utjecaja na okoliš, rješenje doneseno
u tom postupku sadrži i rezultate Glavne ocjene sukladno ovom članku,
koji su obvezujući.

Članak 34. (NN [80/13](https://www.zakon.hr/cms.htm?id=27247),
[15/18](https://www.zakon.hr/cms.htm?id=27249))

\(1\) Nositelj zahvata za koji je doneseno rješenje o odbijanju zahvata
može Ministarstvu u roku od jedne godine od dana dostave rješenja
podnijeti zahtjev za utvrđivanje prevladavajućeg javnog interesa i
odobrenje zahvata uz kompenzacijske uvjete.

\(2\) Zahtjev iz stavka 1. ovoga članka obvezno sadrži podatke o
nositelju zahvata i dokumentaciju.

\(3\) Na podatke o nositelju zahvata iz stavka 2. ovoga članka na
odgovarajući se način primjenjuju odredbe članka 30. stavka 2. točke 1.
ovoga Zakona.

\(4\) Dokumentacija iz stavka 2. ovoga članka obvezno sadrži:

-- opis utjecaja zahvata na ciljeve očuvanja i cjelovitost područja
ekološke mreže za koje nije moguće utvrditi mjere ublažavanja,

-- analizu sagledanih drugih pogodnih mogućnosti kojima je moguće
ostvariti svrhu zahvata,

-- razloge kojima se opravdava postojanje prevladavajućeg javnog
interesa,

-- prijedlog kompenzacijskih uvjeta,

-- procjenu rokova izvršenja kompenzacijskih uvjeta,

-- procjenu stupnja provedenosti kompenzacijskih uvjeta nakon kojeg se
može započeti s izvođenjem radova te

-- prijedlog programa praćenja i izvješćivanja o izvršavanju
kompenzacijskih uvjeta.

\(5\) Ministarstvo će zahtjev za utvrđivanje prevladavajućeg javnog
interesa i odobrenje zahvata uz kompenzacijske uvjete koji nije podnesen
u roku iz stavka 1. ovoga članka rješenjem odbaciti.

Članak 35. (NN [80/13](https://www.zakon.hr/cms.htm?id=27247),
[15/18](https://www.zakon.hr/cms.htm?id=27249),
[14/19](https://www.zakon.hr/cms.htm?id=38733))

\(1\) O podnesenom zahtjevu iz članka 34. ovoga Zakona Ministarstvo
informira javnost objavom informacije na svojim mrežnim stranicama.

\(2\) Kada Ministarstvo utvrdi da postoje druge pogodne mogućnosti
kojima je moguće ostvariti svrhu zahvata i/ili ako predloženi
kompenzacijski uvjeti nisu zadovoljavajući i da ih nije moguće provesti,
rješenjem će odbiti zahtjev iz članka 34. ovoga Zakona.

\(3\) Kada Ministarstvo utvrdi da ne postoje druge pogodne mogućnosti
kojima je moguće ostvariti svrhu zahvata i da su predloženi
kompenzacijski uvjeti zadovoljavajući te da ih je moguće provesti, o
podnesenom zahtjevu iz članka 34. ovoga Zakona provest će javnu raspravu
sukladno članku 38.a ovoga Zakona.

Članak 36. (NN [80/13](https://www.zakon.hr/cms.htm?id=27247),
[15/18](https://www.zakon.hr/cms.htm?id=27249))

\(1\) Kompenzacijskim uvjetima osigurava se opća povezanost
(koherentnost) ekološke mreže, među ostalim, na sljedeći način:

-- obnovom staništa i/ili uspostavom povoljnijih ekoloških uvjeta u
postojećem području ekološke mreže,

-- obnovom ili uspostavom staništa ili uspostavom povoljnijih ekoloških
uvjeta na novom ili povećanom području ekološke mreže koje će se
uključiti u ekološku mrežu,

-- uključivanjem novog područja ili proširivanjem postojećeg područja
ekološke mreže, koje ima obilježja kao oštećeno ili uništeno područje
ekološke mreže, u kombinaciji s ostalim mjerama kojima se nadoknađuje
nastali gubitak.

Članak 37. (NN [80/13](https://www.zakon.hr/cms.htm?id=27247),
[15/18](https://www.zakon.hr/cms.htm?id=27249),
[14/19](https://www.zakon.hr/cms.htm?id=38733))

\(1\) Ako Ministarstvo utvrdi da su predloženi kompenzacijski uvjeti
zadovoljavajući i da ih je moguće provesti te da nema drugih pogodnih
mogućnosti kojima je moguće ostvariti svrhu zahvata, dostavlja zahtjev
iz članka 34. ovoga Zakona i prijedlog odluke o utvrđivanju
prevladavajućeg javnog interesa za provedbu zahvata Vladi u roku od 30
dana od dana zatvaranja javne rasprave iz članka 35. stavka 3. ovoga
Zakona, odnosno ishođenja mišljenja Europske komisije iz stavka 4. ovoga
članka.

\(2\) Vlada u roku od 30 dana od dana zaprimanja zahtjeva iz stavka 1.
ovoga članka donosi odluku o utvrđivanju prevladavajućeg javnog
interesa, uključujući onog socijalne ili ekonomske prirode, za provedbu
zahvata.

\(3\) Ako se na području ekološke mreže nalazi prioritetni prirodni
stanišni tip i/ili divlja vrsta, prevladavajući javni interes može se
odnositi samo na zaštitu zdravlja ljudi, sigurnost ljudi i imovine ili
na uspostavljanje bitno povoljnijih uvjeta od primarne važnosti za
okoliš.

\(4\) Iznimno od stavka 3. ovoga članka, za utvrđivanje drugog
prevladavajućeg javnog interesa Ministarstvo je dužno ishoditi mišljenje
Europske komisije.

Članak 38.

\(1\) Po zaprimanju odluke Vlade o nepostojanju prevladavajućeg javnog
interesa za provedbu zahvata, Ministarstvo rješenjem odbija zahtjev iz
članka 34. ovoga Zakona.

\(2\) Po zaprimanju odluke Vlade o utvrđivanju prevladavajućeg javnog
interesa za provedbu zahvata, Ministarstvo donosi rješenje o utvrđivanju
prevladavajućeg javnog interesa i odobrenju zahvata uz kompenzacijske
uvjete koji su nužni za očuvanje opće povezanosti (koherentnosti)
ekološke mreže.

\(3\) Rješenje iz stavka 2. ovoga članka sadrži:

-- utvrđeni prevladavajući javni interes za provedbu zahvata,

-- kompenzacijske uvjete,

-- rokove izvršenja kompenzacijskih uvjeta,

-- stupanj provedenosti kompenzacijskih uvjeta nakon kojeg se može
započeti s izvođenjem radova,

-- obvezu praćenja i izvješćivanja o izvršavanju kompenzacijskih uvjeta.

\(4\) Rješenje iz stavaka 1. i 2. ovoga članka Ministarstvo donosi u
roku od 15 dana od zaprimanja odluke Vlade.

\(5\) O provedenim kompenzacijskim uvjetima iz stavka 2. ovoga članka
Ministarstvo izvješćuje Europsku komisiju.

Članak 38.a (NN [80/13](https://www.zakon.hr/cms.htm?id=27247),
[15/18](https://www.zakon.hr/cms.htm?id=27249))

\(1\) U postupku Glavne ocjene zahvata i postupku utvrđivanja
prevladavajućeg javnog interesa i odobrenja zahvata uz kompenzacijske
uvjete provodi se javna rasprava koja uključuje javni uvid u trajanju od
30 dana i javno izlaganje.

\(2\) Kada nadležno tijelo iz članka 29. ovoga Zakona utvrdi da zahtjev
nositelja zahvata u vezi s predmetom javne rasprave sadrži sve podatke i
dokaze sukladno ovom Zakonu, donosi odluku o javnoj raspravi u vezi s
predmetom javne rasprave.

\(3\) Kada je za provođenje postupka nadležno Ministarstvo, javna
rasprava u vezi s predmetom javne rasprave objavljuje se na mrežnoj
stranici Ministarstva i u dnevnom tisku.

\(4\) Kada je za provođenje postupka nadležno tijelo iz članka 29.
stavka 2. ovoga Zakona, javna rasprava u vezi s predmetom javne rasprave
objavljuje se na mrežnim stranicama nadležnog tijela i u dnevnom,
područnom ili lokalnom tisku.

\(5\) Objava javne rasprave iz stavaka 3. i 4. ovoga članka sadrži
naznaku predmeta javne rasprave, mjesto, datum početka i trajanje javnog
uvida, mjesto i datum javnog izlaganja te rok u kojem se nadležnom
tijelu dostavljaju pisana mišljenja, prijedlozi i primjedbe u vezi s
predmetom javne rasprave, a objavljuje se najmanje osam dana prije
početka javne rasprave.

\(6\) Javnu raspravu, uključujući javni uvid i javno izlaganje
koordinira i provodi nadležno tijelo.

\(7\) Kada je za koordinaciju i provođenje javne rasprave, uključujući
javni uvid i javno izlaganje nadležno Ministarstvo, ono može pojedine
radnje vezane uz javnu raspravu, uključujući i objavu, javni uvid i
javno izlaganje, u skladu sa zakonom kojim se uređuje opći upravni
postupak, povjeriti nadležnom tijelu iz članka 29. stavka 2. ovoga
Zakona.

\(8\) Kada nadležno tijelo iz članka 29. stavka 2. ovoga Zakona preuzme
koordinaciju i provođenje javne rasprave na način objave, primjenjuju se
odredbe stavka 4. ovoga članka.

\(9\) Za vrijeme javnog uvida organizira se javno izlaganje.

\(10\) U javnom izlaganju obvezno se osigurava nazočnost i sudjelovanje
predstavnika nositelja zahvata i ovlaštenika koji je izradio studiju ili
dokumentaciju.

\(11\) O provedenoj javnoj raspravi nadležno tijelo priprema izvješće.

\(12\) Izvješće o javnoj raspravi osobito sadrži:

-- podatke o predmetu javne rasprave, odnosno naznaku da je taj predmet
sastavni dio toga izvješća,

-- popis pozvanih sudionika u javnoj raspravi prema posebnoj obavijesti,

-- popis sudionika u javnoj raspravi čiji su prijedlozi i primjedbe
vezano za predmet javne rasprave prihvaćeni,

-- naznaku primjedbi i prijedloga sudionika, koji nisu prihvaćeni ili su
djelomično prihvaćeni te obrazloženja razloga njihova neprihvaćanja,
odnosno djelomičnog prihvaćanja,

-- popis sudionika u javnoj raspravi čija su mišljenja, prijedlozi i
primjedbe dani izvan određenog roka,

-- akte, preslike i druge dokaze objave javne rasprave, pozive i posebne
obavijesti o javnoj raspravi, zapisnike o javnim izlaganjima, dokaze
sudjelovanja u javnom izlaganju pozvanih sudionika u javnoj raspravi i
knjigu primjedbi.

\(13\) Izvješće o javnoj raspravi objavljuje se na mrežnim stranicama
nadležnog tijela.

Članak 39.

\(1\) Prije početka izvođenja radova, nositelj zahvata dužan je provesti
kompenzacijske uvjete sukladno rješenju iz članka 38. stavka 2. ovoga
Zakona i o tome izvijestiti Ministarstvo.

\(2\) Troškove utvrđivanja i provedbe kompenzacijskih uvjeta snosi
nositelj zahvata.

Članak 40.

Za zahvate za koje se prema posebnim propisima iz područja zaštite
okoliša provodi postupak procjene utjecaja na okoliš, o utvrđivanju
prevladavajućeg javnog interesa i odobrenju zahvata uz kompenzacijske
uvjete Ministarstvo daje mišljenje koje je obvezujuće u okviru tog
postupka, uz odgovarajuću primjenu odredbi članaka 34. do 39. ovoga
Zakona.

Članak 41.

\(1\) Ako nositelj zahvata ne provede mjere ublažavanja iz članka 33.
stavka 3. ovoga Zakona, provest će ih Ministarstvo na njegov trošak.

\(2\) Ministarstvo rješenjem po službenoj dužnosti utvrđuje obvezu
nositelja zahvata na naknadu troškova i visinu troškova izvršenja.
Troškovi izvršenja uplaćuju se u korist državnog proračuna.

Članak 42.

\(1\) Za zahvate za koje su u postupku Glavne ocjene propisane mjere
ublažavanja, nositelj zahvata dužan je pratiti izvršavanje propisanih
mjera ublažavanja na ekološku mrežu u vezi s ciljevima očuvanja i
cjelovitosti područja ekološke mreže.

\(2\) Za zahvate za koje je temeljem članka 38. stavka 2. određeno
provođenje kompenzacijskih uvjeta nositelj zahvata je dužan pratiti
izvršavanje kompenzacijskih uvjeta.

\(3\) Nositelj zahvata dužan je osigurati sredstva za praćenje iz
stavaka 1. i 2. ovoga članka.

\(4\) Nositelj zahvata dužan je podatke o praćenju iz stavaka 1. i 2.
ovoga članka dostaviti Ministarstvu.

Članak 43. (NN [80/13](https://www.zakon.hr/cms.htm?id=27247),
[15/18](https://www.zakon.hr/cms.htm?id=27249))

\(1\) Rješenje iz članka 30. stavka 4. ovoga Zakona izdaje se na rok od
četiri godine.

\(2\) Rješenje iz članka 33. stavka 2. i članka 38. stavka 2. ovoga
Zakona izdaje se na rok od dvije godine.

\(3\) Rok važenja rješenja iz članka 33. stavka 2. i članka 38. stavka
2. ovoga Zakona može se, na zahtjev nositelja zahvata, jednom produžiti
na još dvije godine uz uvjet da se nisu promijenili uvjeti utvrđeni u
skladu s ovim Zakonom ili drugi uvjeti u skladu s kojima je izdano to
rješenje.

\(4\) O zahtjevu za produženje roka važenja rješenja iz stavka 3. ovoga
članka nadležno tijelo odlučuje rješenjem.

\(5\) Odredbe ovoga članka na odgovarajući se način primjenjuju na
mišljenje iz članka 40. ovoga Zakona.

Članak 43.a (NN [80/13](https://www.zakon.hr/cms.htm?id=27247),
[15/18](https://www.zakon.hr/cms.htm?id=27249))

Mjere ublažavanja i program praćenja i izvješćivanja utvrđeni rješenjem
iz članka 33. stavka 2. ovoga Zakona ili kompenzacijski uvjeti i program
praćenja i izvješćivanja utvrđeni rješenjem iz članka 38. stavka 2.
ovoga Zakona obvezni su sadržaj glavnog projekta koji je sastavni dio
akta kojim se odobrava građenje sukladno posebnim propisima iz područja
prostornog uređenja i posebnim propisima iz područja gradnje.

Članak 44.

\(1\) Upravno tijelo dostavlja rješenje iz članaka 30., 33. i 43. ovoga
Zakona Ministarstvu.

\(2\) Nadležno tijelo dostavlja rješenje iz članaka 30., 33., 35., 38. i
175. stavka 1. ovoga Zakona inspekciji zaštite prirode.

\(3\) Nadležno tijelo objavljuje rješenje iz članaka 30., 33., 35., 38.
i 175. stavka 1. ovoga Zakona na internetskoj stranici.

Ocjena prihvatljivosti strategije, plana i programa

Članak 45. (NN [80/13](https://www.zakon.hr/cms.htm?id=27247),
[15/18](https://www.zakon.hr/cms.htm?id=27249))

Ocjena prihvatljivosti strategija, planova i programa provodi se tijekom
izrade nacrta prijedloga strategije, plana i programa, a prije
utvrđivanja konačnog prijedloga i upućivanja u postupak donošenja.

Članak 46. (NN [80/13](https://www.zakon.hr/cms.htm?id=27247),
[15/18](https://www.zakon.hr/cms.htm?id=27249))

Ministarstvo provodi Prethodnu ocjenu i Glavnu ocjenu za strategije,
planove i programe koji se pripremaju i/ili donose na državnoj i
područnoj (regionalnoj) razini, kao i za one koji se pripremaju i/ili
donose na državnoj i područnoj (regionalnoj) razini, a za koje je
posebnim propisom kojim se uređuje zaštita okoliša određena obveza
strateške procjene ili ocjene o potrebi strateške procjene.

\(2\) Upravno tijelo provodi Prethodnu ocjenu i Glavnu ocjenu za
strategije, planove i programe koji se pripremaju i/ili donose na
lokalnoj razini, kao i za one koji se pripremaju i/ili donose na
lokalnoj razini, a za koje je posebnim propisom kojim se uređuje zaštita
okoliša određena obveza strateške procjene ili ocjene o potrebi
strateške procjene.

Članak 47. (NN [80/13](https://www.zakon.hr/cms.htm?id=27247),
[15/18](https://www.zakon.hr/cms.htm?id=27249))

Brisan.

Članak 48. (NN [80/13](https://www.zakon.hr/cms.htm?id=27247),
[15/18](https://www.zakon.hr/cms.htm?id=27249),
[14/19](https://www.zakon.hr/cms.htm?id=38733))

\(1\) Nositelj izrade strategije, plana i programa iz članka 26. stavka
2. ovoga Zakona, kao i nositelj izrade strategije, plana ili programa za
koje nije obvezna strateška procjena utjecaja na okoliš, odnosno ocjena
o potrebi strateške procjene utjecaja na okoliš podnosi nadležnom tijelu
iz članka 46. ovoga Zakona zahtjev za Prethodnu ocjenu.

\(2\) Zahtjev iz stavka 1. ovoga članka podnosi se u pisanom i
digitalnom obliku te osobito sadrži:

1\. podatke o nositelju izrade,

2\. podatke o strategiji, planu ili programu:

-- naziv strategije, plana ili programa,

-- razloge donošenja,

-- ciljeve i programska polazišta,

-- obuhvat strategije, plana ili programa,

-- zahvate i aktivnosti koji se strategijom, planom ili programom
planiraju,

-- kartografski prikaz u odgovarajućem mjerilu ili položaj u prostoru u
vektorskom formatu u odnosu na područja ekološke mreže,

3\. nacrt strategije, plana ili programa ako je izrađen do trenutka
podnošenja zahtjeva,

4\. mišljenje nadležnog tijela prema posebnom propisu iz područja
zaštite okoliša o obvezi provedbe strateške procjene ili ocjene o
potrebi strateške procjene.

\(3\) O podnesenom zahtjevu iz stavka 1. ovoga članka nadležno tijelo iz
članka 46. stavka 2. ovoga Zakona zatražit će mišljenje Ministarstva o
mogućnosti značajnih negativnih utjecaja strategije, plana ili programa
na ciljeve očuvanja i cjelovitost područja ekološke mreže. Ministarstvo
je dužno mišljenje dostaviti najkasnije u roku od 15 dana od dana
primitka zahtjeva nadležnog tijela iz članka 46. stavka 2. ovoga Zakona.

\(4\) Ako se radi o strategiji, planu ili programu u čijem se obuhvatu
nalaze zaštićena područja, strogo zaštićene divlje vrste i/ili ugroženi
i rijetki stanišni tipovi za koje nisu izdvojena područja ekološke
mreže, mišljenje iz stavka 3. ovoga članka sadrži i prijedlog uvjeta
zaštite prirode.

\(5\) Ako nadležno tijelo isključi mogućnost značajnih negativnih
utjecaja strategije, plana ili programa na ciljeve očuvanja i
cjelovitost područja ekološke mreže, donosi rješenje da je strategija,
plan ili program prihvatljiv za ekološku mrežu.

\(6\) Ako nadležno tijelo ne može isključiti mogućnost značajnih
negativnih utjecaja strategije, plana ili programa na ciljeve očuvanja i
cjelovitost područja ekološke mreže, donosi rješenje da je obvezna
provedba Glavne ocjene.

\(7\) Rješenje iz stavaka 5. i 6. ovoga članka sadrži podatke o
strategiji, planu ili programu, podatke o ekološkoj mreži, obrazloženje
razloga na temelju kojih je isključena mogućnost značajnih negativnih
utjecaja na ciljeve očuvanja i cjelovitost područja ekološke mreže ili
obrazloženje razloga na temelju kojih je utvrđena obveza provedbe Glavne
ocjene.

\(8\) Rješenje iz stavaka 5. i 6. ovoga članka sadrži i uvjete zaštite
prirode ako se radi o strategiji, planu ili programu u čijem se obuhvatu
nalaze zaštićena područja, strogo zaštićene divlje vrste i/ili ugroženi
i rijetki stanišni tipovi za koje nisu izdvojena područja ekološke
mreže.

\(9\) Rješenje iz stavaka 5. i 6. ovoga članka nadležno tijelo dužno je
donijeti u roku od 30 dana od dana zaprimanja urednog zahtjeva.

\(10\) Za strategije, planove i programe iz članka 26. stavka 1. ovoga
Zakona Prethodnu ocjenu provodi nadležno tijelo iz članka 46. ovoga
Zakona u okviru postupka ocjene o potrebi strateške procjene utjecaja na
okoliš davanjem obvezujućeg mišljenja.

\(11\) Za strategije, planove i programe iz članka 26. stavka 1. ovoga
Zakona akt donesen u postupku ocjene o potrebi strateške procjene
utjecaja na okoliš sadrži i rezultate Prethodne ocjene sukladno ovom
članku, koji su obvezujući.

Članak 49. (NN [80/13](https://www.zakon.hr/cms.htm?id=27247),
[15/18](https://www.zakon.hr/cms.htm?id=27249),
[14/19](https://www.zakon.hr/cms.htm?id=38733))

\(1\) Nositelj izrade strategije, plana ili programa za koji je obvezna
Glavna ocjena podnosi nadležnom tijelu iz članka 46. ovoga Zakona
zahtjev za Glavnu ocjenu.

\(2\) Zahtjev iz stavka 1. ovoga članka podnosi se u pisanom i
digitalnom obliku, a sadrži podatke o nositelju izrade, studiju o ocjeni
prihvatljivosti strategije, plana ili programa za ekološku mrežu i
rješenje iz članka 48. stavka 6. ili akt iz članka 48. stavka 11. ovoga
Zakona.

\(3\) Studija iz stavka 2. ovoga članka osobito sadrži:

1\. uvodni dio:

-- podatke o osobi ovlaštenoj za izradu studije s preslikom suglasnosti
za obavljanje stručnih poslova zaštite okoliša koji se odnose na upravno
područje zaštite prirode koju je ovlaštenik stekao pod uvjetima
propisanim posebnim propisom iz područja zaštite okoliša,

-- popis izrađivača studije prihvatljivosti,

-- popis vanjskih stručnjaka ako ovlaštenik za pojedine vrste poslova
nema zaposlenika stručnjaka potrebne struke, s dokazom stručnosti
vanjskih stručnjaka (referencije znanstvenih i/ili stručnih radova i
publikacija),

2\. podatke o strategiji, planu ili programu:

-- naziv strategije, plana ili programa,

-- razloge donošenja,

-- ciljeve i programska polazišta,

-- obuhvat strategije, plana ili programa,

-- zahvate i aktivnosti koji se planiraju strategijom, planom ili
programom,

3\. podatke o područjima ekološke mreže i njihovim ciljnim stanišnim
tipovima i ciljnim vrstama:

-- podaci o područjima ekološke mreže na koje bi strategija, plan ili
program mogao imati utjecaj,

-- kartografski prikaz područja ekološke mreže u vektorskom formatu i
odgovarajućem mjerilu sukladno mjerilu kartografskog prikaza strategije,
plana ili programa s ucrtanim obuhvatom strategije, plana ili programa
te, kada je primjenjivo, položajem zahvata koji se planiraju
strategijom, planom ili programom,

4\. ocjenu utjecaja strategije, plana ili programa na ciljeve očuvanja i
cjelovitost područja ekološke mreže,

5\. kumulativne i prekogranične utjecaje strategije, plana ili programa,

6\. prijedlog mjera ublažavanja negativnih utjecaja strategije, plana
ili programa na ciljeve očuvanja i cjelovitost područja ekološke mreže,

7\. zaključke:

-- konačna ocjena prihvatljivosti strategije, plana ili programa za
ekološku mrežu, uz primjenu predloženih mjera ublažavanja iz točke 6.
ovoga članka,

8\. izvore podataka,

9\. ostale podatke i informacije.

\(4\) Na studiju iz stavka 2. ovoga članka nadležno tijelo iz članka 46.
stavka 2. ovoga Zakona zatražit će mišljenje Ministarstva o mogućnosti
značajnih negativnih utjecaja strategije, plana ili programa na ciljeve
očuvanja i cjelovitost područja ekološke mreže. Ministarstvo je dužno
dostaviti mišljenje najkasnije u roku od 15 dana od dana primitka
zahtjeva nadležnog tijela iz članka 46. stavka 2. ovoga Zakona.

Članak 50. (NN [80/13](https://www.zakon.hr/cms.htm?id=27247),
[15/18](https://www.zakon.hr/cms.htm?id=27249))

\(1\) Ako nadležno tijelo iz članka 46. ovoga Zakona utvrdi da
strategija, plan ili program nema značajan negativan utjecaj na ciljeve
očuvanja i cjelovitost područja ekološke mreže, donosi rješenje o
prihvatljivosti strategije, plana ili programa za ekološku mrežu.

\(2\) Ako nadležno tijelo iz članka 46. ovoga Zakona utvrdi da
strategija, plan ili program ima ili se ne može isključiti značajan
negativan utjecaj na ciljeve očuvanja i cjelovitost područja ekološke
mreže, unatoč mjerama ublažavanja, rješenjem odbija zahtjev iz članka
49. ovoga Zakona.

\(3\) Rješenje iz stavka 1. ovoga članka sadrži podatke o strategiji,
planu ili programu, podatke o ekološkoj mreži, mjere ublažavanja
negativnih utjecaja strategije, plana ili programa na ciljeve očuvanja i
cjelovitost područja ekološke mreže i program praćenja ekološke mreže.

\(4\) Za strategije, planove i programe iz članka 26. stavka 3. ovoga
Zakona Glavnu ocjenu provodi nadležno tijelo iz članka 46. ovoga Zakona
u okviru postupka strateške procjene utjecaja na okoliš davanjem
obvezujućeg mišljenja.

Članak 51. (NN [80/13](https://www.zakon.hr/cms.htm?id=27247),
[15/18](https://www.zakon.hr/cms.htm?id=27249))

\(1\) Za strategije, planove i programe iz članka 26. stavaka 1. i 3.
ovoga Zakona informiranje i sudjelovanje javnosti i zainteresirane
javnosti osigurava se postupkom strateške procjene ili ocjene o potrebi
strateške procjene u skladu s posebnim propisom kojim se uređuje zaštita
okoliša.

\(2\) Nadležno tijelo objavljuje rješenje iz članka 48. stavka 5. i 6.
te članka 50. stavka 1. i 2. ovoga Zakona na mrežnoj stranici.

### IV. OČUVANJE BIORAZNOLIKOSTI

#### 1. Stanišni tipovi i ekološka mreža

Članak 52. (NN [80/13](https://www.zakon.hr/cms.htm?id=27247),
[15/18](https://www.zakon.hr/cms.htm?id=27249),
[14/19](https://www.zakon.hr/cms.htm?id=38733))

\(1\) Stanje očuvanja prirodnog staništa je zbroj utjecaja koji djeluju
na prirodno stanište i njegove tipične vrste, a koji bi mogli ugroziti
njegovu dugoročnu prirodnu rasprostranjenost, strukturu i funkcije, kao
i dugoročni opstanak tipičnih vrsta na tom staništu.

\(2\) Stanišni tip je u povoljnom stanju ako:

-- je njegovo prirodno područje rasprostranjenosti i površina koju
pokriva stabilna ili se povećava,

-- postoji, i u doglednoj budućnosti će se vjerojatno održati,
specifična struktura i funkcije nužne za njegov dugoročni opstanak,

-- su njegove značajne vrste u povoljnom stanju.

\(3\) Očuvanje ekosustava osigurava se očuvanjem stanišnih tipova u
povoljnom stanju, odnosno obnavljanjem stanišnih tipova kojima je
narušeno povoljno stanje.

\(4\) Stanišni tipovi se dokumentiraju kartom staništa te se prati
njihovo stanje i ugroženost. Praćenje stanja i ugroženosti stanišnih
tipova provodi Ministarstvo.

\(5\) Popis stanišnih tipova, kartu staništa te ugrožene i rijetke
stanišne tipove, uključujući i prioritetne prirodne stanišne tipove
propisuje ministar pravilnikom.

Članak 53. (NN [80/13](https://www.zakon.hr/cms.htm?id=27247),
[15/18](https://www.zakon.hr/cms.htm?id=27249))

Brisan.

Članak 54. (NN [80/13](https://www.zakon.hr/cms.htm?id=27247),
[15/18](https://www.zakon.hr/cms.htm?id=27249),
[14/19](https://www.zakon.hr/cms.htm?id=38733))

Ekološku mrežu čine područja očuvanja značajna za ptice (POP), područja
očuvanja značajna za vrste i staništa (POVS), posebna područja očuvanja
značajna za vrste i stanišne tipove (PPOVS) te vjerojatna područja
očuvanja značajna za vrste i staništa (vPOVS).

\(2\) vPOVS podliježe odobrenju Europske komisije, o čemu Europska
komisija donosi zaključke.

\(3\) vPOVS postaje POVS danom objave u Službenom listu Europske unije.

\(4\) Ekološka mreža može se dopuniti i/ili izmijeniti temeljem:

-- zaključaka Europske komisije iz stavka 3. ovoga članka,

-- rezultata postupka bilateralnog savjetovanja s Europskom komisijom,
odnosno odluke Vijeća o odabiru POVS-a, u slučaju kada Europska komisija
utvrdi da popis vPOVS-a iz stavka 2. ovoga članka ne navodi područje u
kojem se nalazi prioritetan prirodni stanišni tip ili prioritetna vrsta
koje Europska komisija, na temelju relevantnih i pouzdanih znanstvenih
informacija, smatra bitnim za održavanje tog prioritetnog prirodnog
stanišnog tipa ili opstanak te prioritetne vrste,

-- rezultata predsudskog postupka Europske komisije,

-- presude Europskog suda,

-- pravomoćnog rješenja iz članka 38. stavka 2. ovoga Zakona,

-- rezultata praćenja stanja (monitoringa) iz članka 195. ovoga Zakona.

\(5\) Ministarstvo na svojim mrežnim stranicama objavljuje informaciju o
područjima kojima je potrebno dopuniti i/ili izmijeniti ekološku mrežu
sukladno stavku 4. ovoga članka.

\(6\) Informaciju iz stavka 5. ovoga članaka u slučaju izmjena i/ili
dopuna ekološke mreže temeljem rezultata praćenja stanja (monitoringa)
Ministarstvo utvrđuje temeljem stručne podloge.

\(7\) Odredbe ovoga Zakona koje se odnose na ocjenu prihvatljivosti
zahvata za ekološku mrežu, osim odredbi o utvrđivanju prevladavajućeg
javnog interesa i odobrenju zahvata uz kompenzacijske uvjete, odredbe
koje se odnose na ocjenu prihvatljivosti strategija, planova i programa
za ekološku mrežu te odredba članka 55. stavka 2. ovoga Zakona
primjenjuju se na područja kojima je potrebno dopuniti ekološku mrežu
sukladno stavku 4. ovoga članka od datuma objave informacije iz stavka
5. ovoga članka, a na područje iz stavka 4. podstavka 2. ovoga članka
dodatno i tijekom razdoblja bilateralnog savjetovanja između Europske
komisije i Republike Hrvatske, odnosno do donošenja odluke Vijeća te na
vPOVS od trenutka prvog navođenja ovoga područja na popisu uredbe iz
stavka 1. ovoga članka.

\(8\) Odredbe ovoga Zakona koje se odnose na ocjenu prihvatljivosti
zahvata za ekološku mrežu, ocjenu prihvatljivosti strategija, planova i
programa za ekološku mrežu te odredba članka 55. stavka 2. ovoga Zakona
primjenjuju se na POVS od dana njihove objave u Službenom listu Europske
unije ili od dana donošenja odluke Vijeća o odabiru POVS-a te na PPOVS i
POP od trenutka prvog navođenja ovih područja na popisu uredbe iz stavka
9. ovoga članka.

\(9\) Ekološku mrežu iz stavka 1. ovoga članka proglašava Vlada uredbom.
Uredbom se utvrđuje popis vrsta i stanišnih tipova čije očuvanje
zahtijeva određivanje područja ekološke mreže (referentna lista vrsta i
staništa), uključujući i prioritetne divlje vrste te prioritetne
prirodne stanišne tipove, stručni kriteriji za određivanje vPOVS-a i
POP-a, kriteriji prema kojima Europska komisija vrši procjenu vPOVS-a u
smislu značaja za Uniju, način identifikacije te popis vPOVS-a, POVS-a,
PPOVS-a i POP-a s pripadajućim ciljnim vrstama, odnosno stanišnim
tipovima tih područja, način prikaza granica i kartografski prikaz
vPOVS-a, POVS-a, PPOVS-a i POP-a, te način prikaza zonacije svih
navedenih područja u odnosu na rasprostranjenost ciljnih vrsta i
stanišnih tipova.

Članak 55. (NN [80/13](https://www.zakon.hr/cms.htm?id=27247),
[15/18](https://www.zakon.hr/cms.htm?id=27249))

\(1\) Očuvanje područja ekološke mreže osigurava se provođenjem postupka
Ocjene prihvatljivosti, provođenjem mjera očuvanja, provedbom plana
upravljanja i odgovarajućim zakonskim, administrativnim ili ugovornim
mjerama koje odgovaraju ekološkim zahtjevima prirodnih stanišnih tipova
i vrstama koji su prisutni na tim područjima.

\(2\) Očuvanje područja ekološke mreže provodi se u svrhu postizanja
ciljeva očuvanja i izbjegavanja pogoršanja stanja prirodnih staništa i
staništa vrsta, kao i uznemiravanja vrsta za koje su ta područja
određena, u mjeri u kojoj bi takvo uznemiravanje moglo utjecati na
ciljeve njihova očuvanja.

\(3\) Nije dopušteno uvođenje genetski modificiranih organizama u
prirodu u zaštićenim područjima i područjima ekološke mreže sukladno
odredbama posebnog propisa kojima se uređuje uvođenje genetski
modificiranih organizama.

\(4\) Za područja koja uredbom iz članka 54. stavka 9. ovog Zakona nisu
utvrđena kao POP, a ispunjavaju kriterije za njihovo proglašenje,
ministar će naredbom, u svrhu sprječavanja onečišćenja ili pogoršanja
stanja staništa ptica u tim područjima, kao i u svrhu sprječavanja
uznemiravanja samih ptica i/ili sprječavanja smanjenja njihove
brojnosti, propisati hitne mjere zaštite i očuvanja, uključujući i
zabranu provedbe svih aktivnosti koje dovode do onečišćenja ili
pogoršanja stanja staništa ptica, odnosno uznemiravanja samih ptica
i/ili smanjenja njihove brojnosti.

\(5\) Ciljeve očuvanja i mjere očuvanja ciljnih vrsta ptica u području
ekološke mreže i način provedbe mjera očuvanja, uz prethodno mišljenje
tijela državne uprave nadležnih za poslove poljoprivrede, šumarstva,
lovstva, ribarstva i akvakulture propisuje ministar pravilnikom.

\(6\) Ciljeve očuvanja i mjere očuvanja ciljnih vrsta, osim ptica, te
stanišnih tipova u području ekološke mreže i način provedbe mjera
očuvanja, uz prethodno mišljenje tijela državne uprave nadležnih za
poslove poljoprivrede, šumarstva, lovstva, ribarstva i akvakulture
propisuje ministar pravilnikom.

Članak 56. (NN [80/13](https://www.zakon.hr/cms.htm?id=27247),
[15/18](https://www.zakon.hr/cms.htm?id=27249))

\(1\) Plan upravljanja ekološkom mrežom donosi se za razdoblje od deset
godina, uz mogućnost izmjene i/ili dopune nakon pet godina.

\(2\) Iznimno od stavka 1. ovoga članka, planovi upravljanja ekološkom
mrežom iz članka 56.b stavka 1. ovoga Zakona mogu se izmijeniti i/ili
dopuniti i prije isteka roka iz stavka 1. ovoga članka.

\(3\) Planom upravljanja ekološkom mrežom može biti obuhvaćeno više
područja ekološke mreže.

\(4\) Plan upravljanja ekološkom mrežom obvezno sadrži:

-- analizu stanja ciljnih vrsta i stanišnih tipova područja ekološke
mreže,

-- ciljeve upravljanja i očuvanja ciljnih vrsta i stanišnih tipova,

-- mjere očuvanja propisane pravilnikom iz članka 55. stavka 5. i/ili
pravilnikom iz članka 55. stavka 6. ovoga Zakona,

-- aktivnosti za postizanje ciljeva,

-- pokazatelje provedbe plana.

Članak 56.a (NN [80/13](https://www.zakon.hr/cms.htm?id=27247),
[15/18](https://www.zakon.hr/cms.htm?id=27249))

\(1\) Javne ustanove donose plan upravljanja ekološkom mrežom na način
propisan odredbama članaka 134. ovoga Zakona. Ako je područje ekološke
mreže u nadležnosti više javnih ustanova, upravna vijeća nadležnih
javnih ustanova donose cjeloviti plan upravljanja područjem ekološke
mreže, ali svaka javna ustanova provodi plan u okviru svoje mjesne
nadležnosti.

\(2\) Iznimno od stavka 1. ovoga članka plan upravljanja morskim
područjima ekološke mreže koja se dijelom ili u cijelosti nalaze izvan
teritorijalnog mora Republike Hrvatske, a unutar granica mora pod
nacionalnom jurisdikcijom donosi Ministarstvo.

\(3\) Plan upravljanja ekološkom mrežom iz stavka 1. ovoga članka donose
javne ustanove nadležne za upravljanje zaštićenim područjima i ekološkom
mrežom sukladno nadležnostima koje utvrđuje Vlada uredbom.

Članak 56.b (NN [80/13](https://www.zakon.hr/cms.htm?id=27247),
[15/18](https://www.zakon.hr/cms.htm?id=27249),
[14/19](https://www.zakon.hr/cms.htm?id=38733))

\(1\) Planovi prema kojima se gospodari šumama i šumskim zemljištem
određene gospodarske jedinice sukladno posebnom propisu iz područja
šumarstva, a koji sadrže elemente propisane člankom 56. stavkom 4. ovoga
Zakona, smatraju se planovima upravljanja ekološkom mrežom.

\(2\) Nositelj izrade plana iz stavka 1. ovoga članka dostavlja nacrt
plana upravljanja ekološkom mrežom na suglasnost Ministarstvu.

\(3\) Ako je nacrt plana upravljanja izrađen u skladu s odredbama članka
56. stavaka 3. i 4. ovoga Zakona, Ministarstvo izdaje suglasnost na
nacrt plana iz stavka 1. ovoga članka nositelju izrade plana.

\(4\) Ako nacrt plana upravljanja nije izrađen u skladu s odredbama
članka 56. stavaka 3. i 4. ovoga Zakona, Ministarstvo izdaje mišljenje
na nacrt plana iz stavka 1. ovoga članka nositelju izrade plana o obvezi
dorade nacrta plana upravljanja.

Članak 57. (NN [80/13](https://www.zakon.hr/cms.htm?id=27247),
[15/18](https://www.zakon.hr/cms.htm?id=27249))

\(1\) Brisan.

#### 2. Očuvanje divljih vrsta u prirodi

Članak 58. (NN [80/13](https://www.zakon.hr/cms.htm?id=27247),
[15/18](https://www.zakon.hr/cms.htm?id=27249))

\(1\) Stanje očuvanja divlje vrste predstavlja ukupnost utjecaja koji
djeluju na tu vrstu, a koji bi mogli ugroziti njezinu dugoročnu
rasprostranjenost i brojnost populacija unutar područja
rasprostranjenosti.

\(2\) Stanje divlje vrste smatra se povoljnim kad:

-- podaci o dinamici populacije određene vrste ukazuju na to da će se
ona dugoročno održati kao vijabilna sastavnica svog prirodnog staništa,

-- postoji, a vjerojatno će i dalje postojati, dovoljno veliko stanište
u kojem će se populacije vrste dugoročno održati,

-- prirodno područje rasprostranjenosti vrste se ne smanjuje, niti je
vjerojatno da će se smanjiti u predvidivoj budućnosti.

\(3\) Očuvanje zavičajnih divljih vrsta osigurava se uspostavom ili
održavanjem njihova povoljnog stanja u prirodi, vodeći računa o
održavanju i obnovi dovoljne raznolikosti i prostranosti njihovih
staništa, a osobito:

-- uspostavom zaštićenih područja,

-- održavanjem i upravljanjem staništima divljih vrsta izvan zaštićenih
područja u skladu s njihovim ekološkim potrebama,

-- obnovom uništenih staništa,

-- stvaranjem novih staništa.

Članak 59. (NN [80/13](https://www.zakon.hr/cms.htm?id=27247),
[14/19](https://www.zakon.hr/cms.htm?id=38733))

\(1\) Zabranjeno je istrijebiti zavičajnu divlju vrstu.

\(2\) Zabranjeno je smanjiti broj jedinki u pojedinoj populaciji
zavičajne divlje vrste, smanjiti ili oštetiti njezino stanište ili
pogoršati njezine životne uvjete do te mjere da ta populacija postane
ugrožena.

\(3\) Na zavičajne divlje vrste čije održivo korištenje je dopušteno
temeljem propisa Europske unije kojima se uređuje očuvanje divljih
biljnih i životinjskih vrsta ili međunarodnim ugovorima kojih je
Republika Hrvatska stranka, osim odredbi stavaka 1. i 2. ovoga članka,
primjenjuju se odredbe članka 62. ovoga Zakona.

\(4\) Na zavičajne divlje vrste koje su ugrožene ili su usko
rasprostranjeni endemi ili divlje vrste koje se štite sukladno propisima
Europske unije kojima se uređuje očuvanje divljih biljnih i životinjskih
vrsta ili međunarodnim ugovorima kojih je Republika Hrvatska stranka, a
koje strogo zaštićenima proglašava ministar pravilnikom iz članka 151.
stavka 2. ovoga Zakona, osim odredbi stavaka 1. i 2. ovoga članka,
primjenjuju se odredbe članaka 151. do 159. ovoga Zakona.

\(5\) Za obavljanje aktivnosti koje mogu dovesti do značajnog smanjenja
brojnosti jedinki u pojedinoj populaciji neke zavičajne divlje vrste
koja nije vrsta iz stavaka 3. i 4. ovoga članka, pravna i fizička osoba
dužna je ishoditi dopuštenje Ministarstva.

\(6\) Zahtjev za izdavanje dopuštenja iz stavka 5. ovoga članka sadrži:

-- opis planirane aktivnosti i njezina utjecaja na jedinke u populaciji
predmetne vrste te podatke o lokaciji obavljanja aktivnosti,

-- obrazloženje potrebe za provođenjem planirane aktivnosti.

\(7\) Ministarstvo može dostaviti zahtjev iz stavka 6. ovoga članka
stručnoj instituciji na stručno mišljenje.

\(8\) Na zahtjev Ministarstva iz stavka 7. ovoga članka stručna
institucija dužna je dostaviti stručno mišljenje o utjecaju aktivnosti
na populaciju zavičajne divlje vrste, njezino stanište ili njezine
životne uvjete u roku od 15 dana od primitka zahtjeva Ministarstva.

Članak 60. (NN [80/13](https://www.zakon.hr/cms.htm?id=27247),
[15/18](https://www.zakon.hr/cms.htm?id=27249))

\(1\) Ministarstvo izdaje dopuštenje iz članka 59. ovoga Zakona ako
utvrdi da aktivnost neće ugroziti populaciju divlje vrste do te mjere da
bi ona mogla postati ugrožena.

\(2\) Dopuštenje iz članka 59. ovoga Zakona se izdaje na rok do jedne
godine.

\(3\) Dopuštenje iz članka 59. ovoga Zakona sadrži uvjete za obavljanje
aktivnosti, rok obavljanja aktivnosti te obvezu izvješćivanja o
provedenoj aktivnosti.

\(4\) Pravna i fizička osoba kojoj je izdano dopuštenje iz članka 59.
stavka 5. ovoga Zakona dužna je izvijestiti Ministarstvo o provedbi
dopuštene aktivnosti.

\(5\) Brisan.

Članak 61. (NN [80/13](https://www.zakon.hr/cms.htm?id=27247),
[127/19](https://www.zakon.hr/cms.htm?id=42511))

\(1\) Pri izdavanju akata kojima se odobrava provedba zahvata u prirodi
i korištenje prirodnih dobara kojima se utječe na zavičajne divlje vrste
ili se zadire u njihova staništa, tijela nadležna za izdavanje tih akata
prema posebnim propisima dužna su uzeti u obzir načine i metode kojima
se ne narušava populacija divlje vrste do te mjere da postane ugrožena.

\(2\) Načine i metode iz stavka 1. ovoga članka za zahvate iz područja
prometa, energetike, vodnog gospodarstva, rudarstva i drugih sektora
koji utječu na zavičajne divlje vrste i njihova staništa, a za koje
postoje pravila struke i/ili međunarodna praksa primjene mjera zaštite
divljih vrsta i njihovih staništa, Ministarstvo objavljuje u obliku
smjernica na internetskim stranicama.

\(3\) Iznimno od stavka 2. ovoga članka, na temelju analize o potrebi
ublažavanja značajnih negativnih utjecaja zahvata na stanje očuvanja
zavičajnih divljih vrsta i/ili stanišnih tipova, načine i metode iz
stavka 1. ovoga članka za zahvate iz područja prometa, energetike,
vodnog gospodarstva, rudarstva i drugih sektora koji utječu na zavičajne
divlje vrste i njihova staništa, uz suglasnost tijela nadležnog za to
područje, propisuje ministar pravilnikom.

Članak 62. (NN [80/13](https://www.zakon.hr/cms.htm?id=27247),
[15/18](https://www.zakon.hr/cms.htm?id=27249))

\(1\) Održivo korištenje zavičajnih divljih vrsta čije se sakupljanje,
odnosno uzimanje iz prirode provodi uz primjenu mjera upravljanja i
zaštite osigurava se temeljem posebnih propisa iz područja lovstva te
ribarstva i akvakulture, kao i planova gospodarenja donesenih na temelju
posebnih propisa iz navedenih upravnih područja ili provedbenih propisa
donesenih na temelju ovoga Zakona.

\(2\) Mjere upravljanja i zaštite zavičajnih divljih vrsta, među
ostalim, obuhvaćaju:

-- kontinuirano praćenje stanja očuvanosti,

-- privremenu ili lokalnu zabranu uzimanja primjeraka iz prirode i
korištenja određenih populacija,

-- reguliranje razdoblja i/ili metoda uzimanja primjeraka iz prirode,

-- primjenu lovnih i ribolovnih pravila koja vode računa o očuvanju
populacija vrsta prilikom uzimanja pojedinih primjeraka iz prirode,

-- uspostavu sustava dopuštenja za uzimanje iz prirode ili određivanje
kvota,

-- reguliranje kupnje, prodaje, nuđenja na prodaju, držanja u svrhu
prodaje ili prijevoza u svrhu prodaje,

-- uzgajanje u zatočeništvu životinjskih vrsta, kao i umjetno
razmnožavanje biljnih vrsta, pod strogo kontroliranim uvjetima, kako bi
se smanjilo uzimanje primjeraka iz prirode,

-- procjenu učinka donesenih mjera.

\(3\) Tijelo državne uprave nadležno za poslove lovstva, ribarstva i
akvakulture osigurava praćenje stanja očuvanosti zavičajne divlje vrste
od interesa za Europsku uniju koja je predmet posebnih propisa iz
područja lovstva, ribarstva i akvakulture te vodi evidenciju o načinu i
količini njezina korištenja i o tome podnosi izvješće Ministarstvu.
Izvješće se podnosi svakih šest godina u svrhu izvještavanja Europske
komisije, najkasnije do 31. svibnja one godine u kojoj se izvješće
dostavlja Europskoj komisiji, osim podataka o korištenju svake pojedine
vrste i o njezinoj rasprostranjenosti o čemu se izvješće do navedenog
roka podnosi svake godine.

\(4\) Popis zavičajnih divljih vrsta čije se sakupljanje, odnosno
uzimanje iz prirode provodi uz primjenu mjera upravljanja i zaštite u
svrhu njihova održivog korištenja sukladno propisima Europske unije
kojima se uređuje očuvanje divljih vrsta ili sukladno međunarodnim
ugovorima kojih je Republika Hrvatska stranka s navodom tijela
odgovornog za primjenu mjera, praćenje i izvješćivanje za pojedinu vrstu
s popisa zavičajnih divljih vrsta, sadržaj programa praćenja stanja
očuvanosti te sadržaj izvješća određuje Vlada odlukom. Odluka se
objavljuje u »Narodnim novinama«.

\(5\) Popis zavičajnih divljih vrsta čije se sakupljanje, odnosno
uzimanje iz prirode u svrhu prerade i/ili daljnje prodaje provodi
sukladno odredbama ovoga Zakona, a koje nisu predmet posebnih propisa iz
područja lovstva te ribarstva i akvakulture, kao i planova ili programa
donesenih na temelju posebnih propisa iz navedenih upravnih područja,
detaljni sadržaj zahtjeva i uvjete za ishođenje dopuštenja za njihovo
uzimanja iz prirode te mjere upravljanja i zaštite, te detaljni sadržaj
izvješća propisuje ministar pravilnikom.

Članak 63. (NN [80/13](https://www.zakon.hr/cms.htm?id=27247),
[15/18](https://www.zakon.hr/cms.htm?id=27249))

\(1\) Ako način ili opseg korištenja zavičajne divlje vrste iz članka
62. stavaka 4. i 5. ovoga Zakona utječe na njezinu populaciju do te
mjere da bi ona mogla postati ugrožena ministar će takvo korištenje
ograničiti ili zabraniti naredbom.

\(2\) Ako se korištenje zavičajne divlje vrste provodi temeljem posebnog
propisa iz područja lovstva te slatkovodnog i morskog ribarstva i plana
gospodarenja prirodnim dobrima donesenim na temelju tog propisa, naredba
iz stavka 1. ovoga članka donosi se uz suglasnost tijela koje je
donijelo taj plan.

\(3\) Naredba iz stavka 1. objavljuje se u »Narodnim novinama«.

Članak 64. (NN [80/13](https://www.zakon.hr/cms.htm?id=27247),
[15/18](https://www.zakon.hr/cms.htm?id=27249),
[14/19](https://www.zakon.hr/cms.htm?id=38733))

\(1\) Za sakupljanje, odnosno uzimanje iz prirode u svrhu prerade i/ili
prodaje zavičajnih divljih vrsta za koje je to propisano pravilnikom iz
članka 62. stavka 5. ovoga Zakona, pravna i fizička osoba dužna je
ishoditi dopuštenje Ministarstva.

\(2\) Dopuštenje iz stavka 1. ovoga članka nije dužna imati samo fizička
osoba koja obavlja djelatnost sakupljanja zavičajne divlje vrste u
komercijalne svrhe za nositelja dopuštenja, a vezana je ugovornim
odnosom s nositeljem dopuštenja sukladno posebnim propisima o radu ili
obveznim odnosima.

\(3\) Zavičajne divlje vrste otkupljene od fizičkih ili pravnih osoba
koje nisu nositelji dopuštenja ne smatraju se zakonito stečenim..

\(4\) Zahtjev za izdavanje dopuštenja iz stavka 1. ovoga članka osobito
sadrži:

-- podatke o podnositelju zahtjeva,

-- opis planirane aktivnosti,

-- znanstvene i hrvatske nazive vrsta koje se planiraju sakupiti,
odnosno uzeti iz prirode, količine, područje i razdoblje obavljanja
aktivnosti.

\(5\) Zahtjevu se prilaže preslika osobne iskaznice.

\(6\) Obrazac zahtjeva objavljuje se na mrežnoj stranici Ministarstva.

\(7\) Ministarstvo izdaje dopuštenje na osnovi stručne podloge.

\(8\) Stručna podloga iz stavka 7. ovoga članka vrijedi tri godine, a po
potrebi se može revidirati i prije isteka tog roka.

\(9\) Stručnu podlogu iz stavka 7. ovoga članka Ministarstvo objavljuje
na svojim mrežnim stranicama.

\(10\) Nositelj dopuštenja za sakupljanje, odnosno uzimanje iz prirode
zavičajnih divljih vrsta na zemljištu u privatnom vlasništvu dužan je
prije početka sakupljanja, odnosno uzimanja iz prirode pribaviti
suglasnost vlasnika ili nositelja prava na prirodnim dobrima, odnosno
ishoditi povlasticu sukladno posebnom propisu iz područja ribarstva.

Članak 65. (NN [80/13](https://www.zakon.hr/cms.htm?id=27247),
[15/18](https://www.zakon.hr/cms.htm?id=27249))

\(1\) Ministarstvo izdaje dopuštenje iz članka 64. ovoga Zakona ako
utvrdi da korištenje divlje vrste neće ugroziti opstanak populacije
divlje vrste do te mjere da bi ona mogla postati ugrožena ili ukupnu
bioraznolikost.

\(2\) Dopuštenje iz članka 64. ovoga Zakona izdaje se najduže na rok do
tri godine. Ovaj rok mora biti usklađen s rokom važenja stručne podloge
iz članka 64. stavka 7. ovoga Zakona.

\(3\) Dopuštenje iz članka 64. ovoga Zakona sadrži uvjete i rok za
korištenje divljih vrsta te obvezu izvješćivanja o provedenoj
aktivnosti.

\(4\) Pravna i fizička osoba kojoj je izdano dopuštenje iz članka 64.
ovoga Zakona dužna je podnijeti Ministarstvu izvješće o sakupljanju,
odnosno uzimanju iz prirode u svrhu prerade i/ili prodaje zavičajnih
divljih vrsta, koje osobito sadrži: popis sakupljenih vrsta, podatke o
sakupljenim količinama po svakoj vrsti za koju je izdano dopuštenje te
podatke o mjestu sakupljanja i vremenu sakupljanja.

Članak 66. (NN [80/13](https://www.zakon.hr/cms.htm?id=27247),
[15/18](https://www.zakon.hr/cms.htm?id=27249))

\(1\) U odnosu na hvatanje ili ubijanje zavičajnih životinjskih vrsta
navedenih u odluci iz članka 62. stavka 4. ovoga Zakona, pravilniku iz
članka 62. stavka 5. ovoga Zakona, pravilniku iz članka 151. stavka 2.
ovoga Zakona te hvatanje i ubijanje svih vrsta ptica koje se prirodno
pojavljuju na teritoriju Republike Hrvatske, a nisu navedene u odluci,
pravilnicima iz članka 62. stavka 5. te članka 151. stavka 2. ovoga
Zakona, zabranjena je uporaba sredstava za hvatanje i/ili ubijanje koja
mogu prouzročiti njihovo lokalno nestajanje ili značajan poremećaj
njihovih populacija, kao što su:

-- za sisavce i ptice:

1\. žive, oslijepljene ili osakaćene životinje koje se koriste kao
mamci,

2\. odašiljači zvuka,

3\. električne i elektroničke ubojite ili omamljujuće naprave,

4\. umjetne svjetleće naprave,

5\. zrcala i druge zasljepljujuće naprave,

6\. naprave za osvjetljavanje cilja,

7\. optički nišani za noćni lov s mogućnošću elektroničkog povećavanja
ili pretvaranja slike,

8\. eksplozivi,

9\. mreže koje su načelno ili prema uvjetima uporabe neselektivne,

10\. zamke koje su načelno ili prema uvjetima uporabe neselektivne,

11\. samostrijel,

12\. otrovi i otrovni ili omamljujući mamci,

13\. istjerivanje životinja iz skloništa plinom ili dimom,

14\. poluautomatsko ili automatsko oružje sa spremnikom koji može
sadržavati više od dva naboja,

15\. za ptice dodatno i stupice, mreže, zamke, kuke i lijepak,

-- za ribe:

1\. otrovi,

2\. eksplozivi.

\(2\) Zabranjen je bilo kakav oblik hvatanja i/ili ubijanja divljih
životinja iz stavka 1. ovoga članka iz letjelica ili motornih vozila u
pokretu, a kad su u pitanju ptice dodatno i hvatanje i/ili ubijanje iz
motornih plovila pri brzini većoj od 5 km/h, odnosno 2,7 čv.

\(3\) Iznimno od odredbi stavaka 1. i 2. ovoga članka navedena sredstva
mogu se koristiti u situacijama i uz uvjete predviđene člankom 155.
stavkom 1. ovoga Zakona.

\(4\) Dopuštenje za iznimnu uporabu sredstava iz stavaka 1. i 2. ovoga
članka u odnosu na strogo zaštićene vrste izdaje Ministarstvo u postupku
izdavanja dopuštenja za odstupanje iz članka 155. stavka 2. ovoga
Zakona, a dopuštenje za vrste na popisu divljači tijelo državne uprave
nadležno za poslove lovstva sukladno posebnom propisu uz prethodnu
suglasnost Ministarstva.

Članak 67. (NN [80/13](https://www.zakon.hr/cms.htm?id=27247),
[15/18](https://www.zakon.hr/cms.htm?id=27249))

\(1\) Jedinke kralježnjaka iz prirode, osim riba, koje pripadaju nekoj
strogo zaštićenoj vrsti, a koje su pronađene iscrpljene, bolesne,
ozlijeđene, ranjene ili otrovane zbrinjavaju se u oporavilištima za
divlje životinje, u svrhu oporavka i povratka u prirodu.

\(2\) Iznimno, odredbe stavka 1. ovoga članka ne odnose se na strogo
zaštićene vrste kojima se gospodari prema posebnim propisima iz područja
lovstva.

\(3\) U oporavilištu iz stavka 1. ovoga članka zbrinjavaju se i jedinke
divljih životinja zaplijenjene ili oduzete na temelju odredbi ovoga
Zakona ili posebnog propisa kojim se uređuje prekogranični promet i
trgovina divljim vrstama.

\(4\) Poslove oporavilišta može obavljati pravna osoba koja ishodi
ovlaštenje Ministarstva.

\(5\) Pravna osoba iz stavka 4. ovoga članka može biti:

-- udruga upisana u Registar udruga Republike Hrvatske čiji se ciljevi i
djelatnosti odnose na zaštitu divljih životinja,

-- javna ustanova za upravljanje nacionalnim parkom ili parkom prirode
ili ostalim zaštićenim područjima i/ili drugim zaštićenim dijelovima
prirode,

-- ustanova upisana u sudski registar i registrirana za djelatnost
zoološkog vrta /ili skloništa za životinje ili za djelatnost pružanja
veterinarskih usluga i liječenja te zaštite zdravlja životinja ili

-- društvo upisano u sudski registar i registrirano za djelatnost
zoološkog vrta i/ili skloništa za životinje.

\(6\) Pravna osoba iz stavka 4. ovoga članka mora ispunjavati minimalno
sljedeće uvjete:

-- imati prethodno iskustvo s oporavkom divljih životinja,

-- imati odgovornu osobu za skrb o divljim životinjama koja ima iskustvo
u obavljanju poslova skrbi o divljim životinjama i oporavka radi
povratka u prirodu,

-- imati osiguranu veterinarsku skrb o životinjama,

-- imati osigurane opremljene nastambe za one vrste ili skupine divljih
životinja za koje se traži ovlaštenje,

-- imati osigurano hranjenje životinja u skladu s potrebama svake vrste
ili skupine divljih životinja za koje se traži ovlaštenje,

-- imati osiguranu opremu za hvatanje životinja, transport i provođenje
skrbi za sve vrste ili skupine divljih životinja za koje se traži
ovlaštenje,

-- imati osiguran prijevoz životinja prometnim sredstvima u skladu s
posebnim propisima o zaštiti životinja tijekom prijevoza i s prijevozom
povezanih postupaka,

-- imati osigurano redovito zbrinjavanje lešina životinja i nusproizvoda
životinjskog podrijetla u skladu s posebnim propisima,

-- imati osigurano održavanje i dezinfekciju prostora te opreme u skladu
s posebnim propisima,

-- imati osiguranu mogućnost vođenja evidencije o životinjama na skrbi u
elektroničkom obliku.

\(7\) O izdanim ovlaštenjima iz stavka 4. ovoga članka Ministarstvo vodi
evidenciju te redovito ažurira i na svojim mrežnim stranicama objavljuje
popis izdanih ovlaštenja.

\(8\) Pravne osobe iz stavka 4. ovoga članka financiraju se iz sredstava
državnog proračuna temeljem cjenika zbrinjavanja životinja koji se
utvrđuje pravilnikom iz stavka 10. ovoga članka.

\(9\) Odluku o konačnom postupanju sa životinjama iz stavaka 1. i 3.
ovoga članka koje nije moguće vratiti u prirodu donosi Ministarstvo
sukladno posebnom propisu kojim se uređuje prekogranični promet i
trgovina divljim vrstama.

\(10\) Detaljne uvjete koje mora ispunjavati pravna osoba za obavljanje
poslova oporavilišta, detaljni sadržaj zahtjeva za izdavanje ovlaštenja,
način podnošenja zahtjeva za ovlaštenje, poslove koje obavlja
oporavilište, popis ugroženih i rijetkih vrsta životinja koje su
prioritetne za zbrinjavanje, razinu skrbi o životinjama ovisno o stupnju
ugroženosti, tijek postupanja sa životinjama te uvjete oporavka i skrbi,
način financiranja oporavka i skrbi o životinjama i cjenik provođenja
osnovne skrbi, način vođenja evidencije i sadržaj evidencije o
životinjama zbrinutim u oporavilištu, sadržaj obrasca o predaji
životinje u oporavilište, postupanje sa životinjama nesposobnim za
povratak u prirodu, postupanje s oporavljenim životinjama spremnim za
puštanje u prirodu i nadzor rada oporavilišta propisuje ministar
pravilnikom, uz prethodnu suglasnost tijela državne uprave nadležnog za
poslove veterinarstva i dobrobiti životinja.

Članak 67.a (NN [80/13](https://www.zakon.hr/cms.htm?id=27247),
[15/18](https://www.zakon.hr/cms.htm?id=27249))

\(1\) Zahtjev za ovlaštenje iz članka 67. stavka 4. ovoga Zakona pravna
osoba podnosi na način određen pravilnikom iz članka 67. stavka 10.
ovoga Zakona.

\(2\) Zahtjev za ovlaštenje osobito sadrži:

-- podatke o podnositelju zahtjeva pravnoj osobi i odgovornoj osobi u
pravnoj osobi,

-- znanstvene nazive životinjskih vrsta ili skupina koje oporavilište
namjerava zbrinjavati,

-- podatke o osobama odgovornim za skrb o životinjama,

-- opis prostora za smještaj životinja i uvjeta za provođenje skrbi i
oporavka,

-- podatak o osiguranoj veterinarskoj skrbi,

-- podatak o načinu zbrinjavanja lešina životinja i nusproizvoda
životinjskog podrijetla,

-- ostale podatke i dokumentaciju propisanu pravilnikom iz članka 67.
stavka 9. ovoga Zakona.

Članak 67.b (NN [80/13](https://www.zakon.hr/cms.htm?id=27247),
[15/18](https://www.zakon.hr/cms.htm?id=27249))

\(1\) Ministarstvo izdaje ovlaštenje iz članka 67. stavka 4. ovoga
Zakona ako utvrdi da podnositelj zahtjeva udovoljava uvjetima za
obavljanje poslova oporavilišta, provođenje oporavka i skrbi o
životinjama te vođenje evidencije, propisanim pravilnikom iz članka 67.
stavka 10. ovoga Zakona.

\(2\) Ovlaštenje iz članka 67. stavka 4. ovoga Zakona izdaje se na rok
od pet godina.

\(3\) Važenje ovlaštenja može se na zahtjev pravne osobe produžiti novim
ovlaštenjem na još pet godina, uz uvjet da pravna osoba dokaže da se
nisu promijenili uvjeti na temelju kojih je prvobitno ovlaštenje izdano
te da su ispunjeni svi uvjeti u skladu s ovim Zakonom i pravilnikom iz
članka 67. stavka 10. ovoga Zakona.

\(4\) Postupak produženja ovlaštenja iz stavka 3. ovoga članka pokreće
se na zahtjev ovlaštenika 90 dana prije dana isteka ovlaštenja.

\(5\) Pravna osoba kojoj je izdano ovlaštenje iz članka 67. stavka 4.
ovoga Zakona za sve vrijeme važenja ovlaštenja mora ispunjavati sve
uvjete slijedom kojih joj je ovlaštenje izdano.

\(6\) Ako ovlaštenik ne ispunjava uvjete na temelju kojih je ovlaštenje
izdano te uvjete propisane ovim Zakonom i pravilnikom iz članka 67.
stavka 10. ovoga Zakona ili prestaje s djelatnostima za koje je
ovlašten, Ministarstvo će rješenjem ukinuti izdano ovlaštenje, a po
njegovoj pravomoćnosti brisati pravnu osobu s popisa izdanih ovlaštenja.

Članak 68. (NN [80/13](https://www.zakon.hr/cms.htm?id=27247),
[15/18](https://www.zakon.hr/cms.htm?id=27249))

Brisan.

Članak 69. (NN [80/13](https://www.zakon.hr/cms.htm?id=27247),
[15/18](https://www.zakon.hr/cms.htm?id=27249))

Brisan.

Članak 70. (NN [80/13](https://www.zakon.hr/cms.htm?id=27247),
[15/18](https://www.zakon.hr/cms.htm?id=27249))

Brisan.

Članak 71. (NN [80/13](https://www.zakon.hr/cms.htm?id=27247),
[15/18](https://www.zakon.hr/cms.htm?id=27249))

Brisan.

Članak 72. (NN [80/13](https://www.zakon.hr/cms.htm?id=27247),
[15/18](https://www.zakon.hr/cms.htm?id=27249))

Brisan.

Članak 73. (NN [80/13](https://www.zakon.hr/cms.htm?id=27247),
[15/18](https://www.zakon.hr/cms.htm?id=27249))

Brisan.

#### 4. Ponovno uvođenje i repopulacija zavičajnih vrsta

Članak 74. (NN [80/13](https://www.zakon.hr/cms.htm?id=27247),
[15/18](https://www.zakon.hr/cms.htm?id=27249),
[14/19](https://www.zakon.hr/cms.htm?id=38733))

\(1\) Za ponovno uvođenje nestale zavičajne divlje vrste u prirodu ili
za repopulaciju, pravna i fizička osoba dužna je ishoditi dopuštenje
Ministarstva.

\(2\) Zahtjev za izdavanje dopuštenja iz stavka 1. ovoga članka sadrži:

-- znanstvene i hrvatske nazive vrsta, broj ili količinu jedinki,
podrijetlo jedinki, opis razvojnog stadija ili oblika, a za životinjske
vrste i spol te starost jedinki,

-- opis svrhe i načina ponovnog uvođenja ili repopulacije, uključujući
vremenski raspored tijekom godine te predviđenu veličinu područja s
točnom lokacijom uvođenja.

\(3\) Odredbe ovoga članka ne odnose se na repopulaciju kada je ona
propisana posebnim propisima iz područja šumarstva, lovstva, ribarstva i
akvakulture i ako je za plan ili program koji je izrađen na temelju
posebnih propisa iz područja šumarstva, lovstva, slatkovodnog i morskog
ribarstva proveden postupak ocjene prihvatljivosti za ekološku mrežu.

\(4\) Odredbe ovoga članka ne odnose se na ponovno uvođenje nestale
zavičajne divlje vrste u prirodu za korištenje u lovstvu, šumarstvu,
slatkovodnom ili morskom ribarstvu, ako je izdavanje dopuštenja
propisano posebnim propisom iz područja lovstva, šumarstva, slatkovodnog
ili morskog ribarstva, uz prethodnu suglasnost Ministarstva.

Članak 75. (NN [80/13](https://www.zakon.hr/cms.htm?id=27247),
[15/18](https://www.zakon.hr/cms.htm?id=27249),
[14/19](https://www.zakon.hr/cms.htm?id=38733))

\(1\) Ako u postupku izdavanja dopuštenja iz članka 74. ovoga Zakona
Ministarstvo utvrdi da postoji ekološki rizik, zatražit će od
podnositelja zahtjeva da dostavi studiju o procjeni utjecaja ponovnog
uvođenja nestale zavičajne divlje vrste ili njezine repopulacije na
prirodu u roku koji ne može biti dulji od jedne godine.

\(2\) O podnesenom zahtjevu iz članka 74. stavka 2. ovoga Zakona i
studiji iz stavka 1. ovoga članka Ministarstvo informira javnost i
provodi javnu raspravu.

\(3\) Način pribavljanja mišljenja javnosti, način izrade i sadržaj
studije o procjeni utjecaja ponovnog uvođenja nestale zavičajne divlje
vrste ili njezine repopulacije na prirodu te način praćenja zavičajne
divlje vrste nakon ponovnog uvođenja ili njezine repopulacije propisuje
ministar pravilnikom.

Članak 76. (NN [80/13](https://www.zakon.hr/cms.htm?id=27247),
[14/19](https://www.zakon.hr/cms.htm?id=38733))

\(1\) Ministarstvo, n uz prethodnu suglasnost tijela državne uprave
nadležnog za poslove poljoprivrede, morskog ribarstva, slatkovodnog
ribarstva ili vodnog gospodarstva te uzimajući u obzir mišljenje
javnosti, izdaje dopuštenje za ponovno uvođenje nestale zavičajne divlje
vrste u prirodu ili za repopulaciju ako utvrdi da ne postoji ekološki
rizik.

\(2\) Dopuštenje iz članka 74. ovoga Zakona izdaje se na rok do pet
godina.

\(3\) Dopuštenje iz članka 74. ovoga Zakona sadrži uvjete uvođenja
zavičajne divlje vrste u prirodu ili njezine repopulacije, rok za
obavljanje aktivnosti te obvezu praćenja i izvješćivanja.

\(4\) Pravna i fizička osoba kojoj je izdano dopuštenje iz članka 74.
ovoga Zakona dužna je odmah po uvođenju nestale zavičajne divlje vrste u
prirodu ili repopulaciji izvijestiti Ministarstvo, pratiti zavičajnu
divlju vrstu nakon uvođenja u prirodu ili njezine repopulacije te o tome
izvijestiti Ministarstvo.

Članak 77. (NN [80/13](https://www.zakon.hr/cms.htm?id=27247),
[14/19](https://www.zakon.hr/cms.htm?id=38733))

\(1\) Ministarstvo može donijeti odluku o ponovnom uvođenju ili
repopulaciji nestale, odnosno ugrožene zavičajne divlje vrste u prirodu.

\(2\) Na postupak donošenja odluke iz stavka 1. ovoga članka na
odgovarajući način se primjenjuju odredbe članaka 74., 75. i 76. ovoga
Zakona.

\(3\) Odlukom iz stavka 1. ovoga članka određuje se adresat obveze
ponovnog uvođenja ili repopulacije nestale, odnosno ugrožene zavičajne
divlje vrste u prirodu, način i uvjeti ponovnog uvođenja zavičajne
divlje vrste u prirodu ili njezine repopulacije, rok za obavljanje
aktivnosti i obveza praćenja i izvješćivanja.

#### 5. Uzgoj divljih vrsta

Članak 78. (NN [80/13](https://www.zakon.hr/cms.htm?id=27247),
[15/18](https://www.zakon.hr/cms.htm?id=27249))

Brisan.

Članak 79. (NN [80/13](https://www.zakon.hr/cms.htm?id=27247),
[15/18](https://www.zakon.hr/cms.htm?id=27249))

Brisan.

Članak 80. (NN [80/13](https://www.zakon.hr/cms.htm?id=27247),
[15/18](https://www.zakon.hr/cms.htm?id=27249))

Brisan.

Članak 81. (NN [80/13](https://www.zakon.hr/cms.htm?id=27247),
[15/18](https://www.zakon.hr/cms.htm?id=27249))

Brisan.

Članak 82. (NN [80/13](https://www.zakon.hr/cms.htm?id=27247),
[14/19](https://www.zakon.hr/cms.htm?id=38733))

\(1\) Pravna i fizička osoba koja namjerava uzgajati strogo zaštićenu
zavičajnu divlju vrstu dužna je ishoditi dopuštenje Ministarstva.

\(2\) Zahtjev za izdavanjem dopuštenja iz stavka 1. ovoga članka sadrži:

-- lokaciju i opis uzgajališta,

-- datum planiranog početka uzgoja,

-- znanstvene i hrvatske nazive vrsta, opis matičnog fonda, broj ili
količinu matičnih jedinki, dokaz o zakonitom podrijetlu matičnih
jedinki, opis smještaja sadašnjeg i očekivanog broja jedinki,

-- opis metode uzgoja,

-- opis sigurnosnih mjera radi sprječavanja širenja, bijega i/ili krađe
jedinki,

-- procjenu predviđene potrebe i izvore dodatnih primjeraka za povećanje
broja jedinki u uzgoju,

-- vrstu proizvoda s kojom se namjerava ostvariti komercijalna dobit.

Članak 83.

\(1\) Ministarstvo izdaje dopuštenje iz članka 82. ovoga Zakona ako
utvrdi zakonitost podrijetla matičnih jedinki i opravdanost uzgoja sa
stajališta očuvanja vrste.

\(2\) Dopuštenje iz članka 82. ovoga Zakona izdaje se na rok do pet
godina.

\(3\) Dopuštenje iz članka 82. ovoga Zakona sadrži uvjete pod kojima se
dopušta uzgoj, rok za obavljanje aktivnosti te obvezu izvješćivanja.

\(4\) Popis jedinki strogo zaštićene zavičajne divlje vrste za koji se
dopušta uzgoj sastavni je dio dopuštenja iz članka 82. ovoga Zakona.

\(5\) Pravna i fizička osoba kojoj je izdano dopuštenje iz članka 82.
ovoga Zakona dužna je izvijestiti Ministarstvo o uzgoju strogo zaštićene
zavičajne divlje vrste.

Članak 84.

\(1\) Uzgajivač, odnosno vlasnik matične jedinke ili uzgojene jedinke
strogo zaštićene životinje iz skupine kralježnjaka dužan je osigurati
označavanje te jedinke na način propisan ovim Zakonom.

\(2\) Troškove označavanja životinja snosi uzgajivač, odnosno vlasnik
životinje.

#### 6. Označavanje strogo zaštićenih životinja

Članak 85.

\(1\) Označavanje živih životinja iz skupine kralježnjaka za koje je to
ovim Zakonom propisano, provodi se na sljedeći način:

-- živi kralježnjaci, osim ptica, moraju se označiti nepromjenjivim
mikročipom s jedinstvenim kodom, a mikročip mora odgovarati normama HRN
ISO 11784:2006 i HRN ISO 11785:2006,

-- ptice se moraju označiti zatvorenim nožnim prstenom koji mora biti
bešavni, tj. izrađen u neprekinutom krugu, bez prekida i spoja, mora
imati jedinstveni, trajno čitljiv i nepromjenjiv kod, mora biti takve
veličine da ga je nemoguće skinuti s noge posve odrasle ptice, a stavlja
se na nogu ptice prvih dana nakon izlijeganja i ne smije se ni na koji
način mijenjati, mora biti komercijalno proizveden u svrhu označavanja
ptica te mora biti veličine i izrade da ne škodi ptici, te da ga ptica
ne može oštetiti.

\(2\) Primjerci živih životinja iz stavka 1. ovoga članka označeni izvan
Republike Hrvatske smatrat će se označenima u skladu s odredbama ovoga
Zakona ako su označeni na način koji je odobrilo nadležno upravno tijelo
u drugoj državi, a koji je sukladan načinu označavanja propisanom ovim
Zakonom.

\(3\) Dodatna pravila označavanja strogo zaštićenih vrsta, iznimke od
propisanih načina označavanja, postupanje u slučaju uginuća, bijega ili
drugog gubitka označene životinje, postupanje u slučaju oštećenja ili
gubitka izvorne oznake propisuje ministar pravilnikom iz članka 151.
stavka 3. ovoga Zakona.

Članak 86. (NN [80/13](https://www.zakon.hr/cms.htm?id=27247),
[15/18](https://www.zakon.hr/cms.htm?id=27249))

\(1\) Uzgojena jedinka divlje vrste je vlasništvo osobe koja ju je
uzgojila ili stekla.

\(2\) Vlasnik jedinke divlje vrste dužan je spriječiti bijeg ili
uvođenje u prirodu te jedinke ili njezinog dijela te je odgovoran za
štetu koju ta jedinka prouzroči, kao i za troškove njezinog uklanjanja
iz prirode, po načelu krivnje.

\(3\) Brisan.

Članak 87. (NN [80/13](https://www.zakon.hr/cms.htm?id=27247),
[15/18](https://www.zakon.hr/cms.htm?id=27249))

Studiju iz članka 75. stavka 1. ovoga Zakona izrađuje ovlaštenik.

\(2\) Troškove izrade studije iz stavka 1. ovoga članka snosi
podnositelj zahtjeva.

\(3\) Ovlaštenik je dužan izraditi studiju iz stavka 1. ovoga članka na
temelju podataka koji odražavaju sadašnje stanje te je odgovoran za
istinitost, točnost i stručnu utemeljenost studije.

#### 7. Očuvanje genetske raznolikosti

Članak 88.

\(1\) Očuvanje genetske raznolikosti i genetskog materijala zavičajnih
divljih vrsta od interesa je za Republiku Hrvatsku, a provodi se
sukladno načelu održivog razvitka i pravedne raspodjele koristi od
korištenja genetskih izvora.

\(2\) Pristup genetskom materijalu zavičajnih divljih vrsta te njegovo
korištenje provodi se sukladno odredbama ovoga Zakona i posebnih
propisa.

\(3\) Iznimno, odredbe stavka 2. ovoga članka ne odnose se na korištenje
biljnog genetskog materijala obuhvaćenog Prilogom I. Zakona o
potvrđivanju međunarodnog ugovora o genetskim resursima za hranu i
poljoprivredu.

\(4\) Pristup i korištenje genetskog materijala, ovisno o svrsi i načinu
uporabe, dopušten je svima pod istim uvjetima na način propisan ovim
Zakonom ili posebnim propisom.

Članak 89.

\(1\) Pristup i korištenje genetskog materijala zavičajnih divljih vrsta
u prirodi (in situ) ne smije ugroziti opstanak ekosustava i narušiti
populaciju zavičajne divlje vrste koja je predmet korištenja do te mjere
da postane ugrožena.

\(2\) Za pristup i korištenje genetskog materijala zavičajnih divljih
vrsta u prirodi (in situ) pravna i fizička osoba dužna je ishoditi
dopuštenje Ministarstva te zadovoljiti uvjete za pristup i/ili
korištenje genetskog materijala propisane uredbom iz članka 98. ovoga
Zakona.

\(3\) Iznimno od stavka 2. ovoga članka, pravna i fizička osoba može
provoditi istraživanje genetskog materijala zavičajne divlje vrste koja
nije strogo zaštićena temeljem ovoga Zakona na nekomercijalnoj osnovi.

\(4\) Ako pravna i fizička osoba iz stavka 3. ovoga članka utvrdi
mogućnost komercijalnog korištenja genetskog materijala, dužna je bez
odgađanja ishoditi dopuštenje iz stavka 2. ovoga članka.

Članak 90. (NN [80/13](https://www.zakon.hr/cms.htm?id=27247), 1/19)

\(1\) Zahtjev za izdavanje dopuštenja iz članka 89. ovoga Zakona sadrži:

-- dokaz o registraciji za obavljanje djelatnosti,

-- naziv vrste i količina za koji se traži pristup i korištenje
genetskog materijala,

-- opis planirane aktivnosti prikupljanja i korištenja genetskog
materijala te opis utjecaja prikupljanja na ostale jedinke u populaciji
predmetne vrste i utjecaja na stanište,

-- podatke o lokaciji obavljanja aktivnosti (vezano uz pristup genetskom
materijalu i mjesto istraživanja/korištenja genetskog materijala),

-- obrazloženje potrebe i krajnje svrhe/namjene provođenja planirane
aktivnosti/istraživanja.

\(2\) Ministarstvo, ako ocijeni potrebnim, dostavlja zahtjev iz
stavka 1. ovoga članka stručnoj instituciji na stručno mišljenje.

\(3\) Stručna institucija dužna je dostaviti stručno mišljenje o
utjecaju aktivnosti na populaciju zavičajne divlje vrste, njezino
stanište ili njezine životne uvjete i/ili ukupnu bioraznolikost u roku
od 30 dana od primitka zahtjeva iz stavka 1. ovoga članka.

Članak 91.

\(1\) Ministarstvo izdaje dopuštenje iz članka 89. ovoga Zakona ako
utvrdi da aktivnost neće ugroziti opstanak ekosustava i narušiti
populaciju zavičajne divlje vrste do te mjere da postane ugrožena te
utvrdi uvjete kojima se osigurava pravilna raspodjela dobrobiti koja će
proizaći iz korištenja genetskog materijala.

\(2\) Za izdavanje dopuštenja za pristup i korištenje genetskog
materijala zavičajnih divljih vrsta koje su strogo zaštićene temeljem
ovoga Zakona Ministarstvo je dužno utvrditi da su ispunjeni i uvjeti iz
članka 155. ovoga Zakona.

\(3\) Dopuštenje iz članka 89. ovoga Zakona izdaje se na rok do pet
godina.

\(4\) Dopuštenje iz članka 89. ovoga Zakona sadrži uvjete za pristup
i/ili korištenje genetskog materijala, rok obavljanja aktivnosti, obvezu
izvješćivanja o rezultatima istraživanja i načinu korištenja genetskog
materijala, obvezu izvješćivanja o prijenosu genetskog materijala trećim
osobama, dogovorene uvjete o pravednoj raspodjeli koristi dobivenih na
temelju korištenja genetskog materijala.

Članak 92.

\(1\) Pravna i fizička osoba kojoj je izdano dopuštenje iz članka 89.
ovoga Zakona dužna je izvijestiti Ministarstvo o obavljenom pristupu
i/ili korištenju genetskog materijala do 31. ožujka tekuće godine za
proteklu kalendarsku godinu.

\(2\) Pravna i fizička osoba kojoj je izdano dopuštenje iz članka 89.
ovoga Zakona može prenijeti genetski materijal trećoj osobi pod uvjetima
određenim uredbom iz članka 98. ovoga Zakona i o tome je dužna
izvijestiti Ministarstvo.

Članak 93.

Na temelju dopuštenja iz članka 89. ovoga Zakona korisnik i Ministarstvo
sklapaju ugovor kojim se pobliže utvrđuju uvjeti za korištenje genetskog
materijala i uvjeti koji se odnose na pravednu raspodjelu koristi
dobivenih na temelju korištenja genetskog materijala.

Članak 94.

\(1\) Genetski materijal divljih vrsta čuva se u genskim bankama,
zbirkama prirodoslovnih muzeja, botaničkim vrtovima, herbarijima i
zoološkim vrtovima (u daljnjem tekstu: ex situ izvori).

\(2\) Pristup i korištenje genetskog materijala zavičajnih divljih vrsta
iz ex situ izvora obavlja se sukladno ovom Zakonu, ako posebnim
propisima kojima se uređuje rad institucija koje upravljaju ex
situ izvorima genetskog materijala nije propisano drukčije.

Članak 95. (NN [80/13](https://www.zakon.hr/cms.htm?id=27247),
[15/18](https://www.zakon.hr/cms.htm?id=27249))

\(1\) Pravna osoba može obavljati poslove genske banke ako ishodi
ovlaštenje Ministarstva.

\(2\) Pravna osoba iz stavka 1. ovoga članka mora ispunjavati minimalno
sljedeće uvjete:

-- biti registrirana za obavljanje djelatnosti iz područja znanosti,
istraživanja, obrazovanja ili muzejske djelatnosti,

-- imati imenovanu odgovornu osobu genske banke koja je stalno zaposlena
te ima završen preddiplomski i diplomski sveučilišni studij ili
integrirani preddiplomski i diplomski sveučilišni studij ili
specijalistički diplomski stručni studij iz prirodnog, biotehničkog
i/ili biomedicinskog područja s najmanje tri godine radnog iskustva na
odgovarajućim poslovima,

-- imati najmanje dva stalno zaposlena djelatnika prirodne, biotehničke
i/ili biomedicinske struke s najmanje tri godine radnog iskustva na
odgovarajućim poslovima, od kojih je barem jedna osoba sa završenim
preddiplomskim i diplomskim sveučilišnim studijem ili integriranim
preddiplomskim i diplomskim sveučilišnim studijem ili specijalističkim
diplomskim stručnim studijem iz prirodnog, biotehničkog i/ili
biomedicinskog područja i

-- imati odgovarajući radni prostor, bilo u svom vlasništvu bilo u
zakupu u minimalnom trajanju jednakom roku propisanom za važenje
ovlaštenja u kojem obavlja sve radnje u okviru pripreme, obrade, sigurne
pohrane, držanja i čuvanja biološkog i/ili genetskog materijala divljih
vrsta.

\(3\) Odredbe ovoga članka ne odnose se na obavljanje poslova genskih i
sjemenskih banaka vrsta šumskog drveća koji je uređen posebnim propisom.

\(4\) O izdanim ovlaštenjima iz stavka 1. ovoga članka Ministarstvo vodi
evidenciju te redovito ažurira i na svojim mrežnim stranicama objavljuje
popis izdanih ovlaštenja.

\(5\) Detaljne uvjete za rad genskih banaka u kojima se čuva biološki
materijal zavičajnih divljih vrsta zaštićenih na temelju ovoga Zakona,
način izdavanja ovlaštenja, detaljni sadržaj zahtjeva za izdavanje
ovlaštenja te sadržaj i način vođenja evidencije o izdanim ovlaštenjima
ministar propisuje pravilnikom.

Članak 95.a (NN [80/13](https://www.zakon.hr/cms.htm?id=27247),
[15/18](https://www.zakon.hr/cms.htm?id=27249))

\(1\) Zahtjev za ovlaštenje iz članka 95. stavka 1. ovoga Zakona pravna
osoba podnosi na način određen pravilnikom iz članka 95. stavka 5. ovoga
Zakona.

\(2\) Zahtjev za ovlaštenje, osobito sadrži:

-- podatke o podnositelju zahtjeva pravnoj osobi i odgovornoj osobi u
pravnoj osobi,

-- podatke o genskoj banci, odgovornoj osobi za gensku banku i osobama
koje će neposredno obavljati poslove genske banke,

-- podatke o predmetu obavljanja poslova genske banke,

-- podatke o čuvanom materijalu,

-- opis metodologije pohrane i čuvanja (skladištenja) biološkog i/ili
genetskog materijala,

-- petogodišnji plan rada za obavljanje poslova genske banke,

-- ostale podatke i dokumentaciju propisanu pravilnikom iz članka 95.
stavka 5. ovoga Zakona.

Članak 95.b (NN [80/13](https://www.zakon.hr/cms.htm?id=27247),
[15/18](https://www.zakon.hr/cms.htm?id=27249))

\(1\) Ministarstvo izdaje ovlaštenje iz članka 95. stavka 1. ovoga
Zakona ako utvrdi da podnositelj zahtjeva udovoljava uvjetima za
obavljanje poslova genske banke propisanim pravilnikom iz članka 95.
stavka 5. ovoga Zakona.

\(2\) Ovlaštenje iz članka 95. stavka 1. ovoga Zakona izdaje se na rok
od pet godina.

\(3\) Važenje ovlaštenja može se na zahtjev pravne osobe produžiti novim
ovlaštenjem na još pet godina, uz uvjet da pravna osoba dokaže da se
nisu promijenili uvjeti na temelju kojih je prvobitno ovlaštenje izdano
te da su ispunjeni svi uvjeti u skladu s ovim Zakonom i pravilnikom iz
članka 95. stavka 5. ovoga Zakona.

\(4\) Postupak produženja ovlaštenja iz stavka 3. ovoga članka pokreće
se na zahtjev ovlaštenika 90 dana prije dana isteka ovlaštenja.

\(5\) Pravna osoba kojoj je izdano ovlaštenje iz članka 95. stavka 1.
ovoga Zakona za sve vrijeme važenja ovlaštenja mora ispunjavati sve
uvjete slijedom kojih joj je ovlaštenje izdano.

\(6\) Ako ovlaštenik ne ispunjava uvjete na temelju kojih je ovlaštenje
izdano te uvjete propisane ovim Zakonom i pravilnikom iz članka 95.
stavka 5. ovoga Zakona ili prestaje s djelatnostima za koje je ovlašten,
Ministarstvo će rješenjem ukinuti izdano ovlaštenje, a po njegovoj
pravomoćnosti brisati pravnu osobu s popisa izdanih ovlaštenja.

Članak 96.

\(1\) Za pristup i korištenje genetskog materijala zavičajnih divljih
vrsta iz ex situ izvora pravna i fizička osoba dužna je ishoditi
dopuštenje Ministarstva.

\(2\) Na postupak i uvjete izdavanja i sadržaj dopuštenja iz stavka 1.
ovoga članka na odgovarajući način primjenjuju se odredbe članaka 89. do
93. ovoga Zakona.

\(3\) Na temelju dopuštenja iz stavka 1. ovoga članka korisnik i
Ministarstvo sklapaju ugovor kojim se pobliže utvrđuju uvjeti za
korištenje genetskog materijala i uvjeti koji se odnose na pravednu
raspodjelu koristi dobivenih na temelju korištenja genetskog materijala.

Članak 97.

Ministarstvo vodi očevidnik o izdanim dopuštenjima iz članaka 89. i 96.
ovoga Zakona i sklopljenim ugovorima iz članaka 93. i 96. ovoga Zakona.

Članak 98.

Detaljni sadržaj zahtjeva za izdavanje dopuštenja iz članaka 89. i 96.
ovoga Zakona, uvjete za pristup i korištenje genetskog materijala, način
vođenja evidencije o izdanim dopuštenjima i sklopljenim ugovorima,
uvjete za prijenos genetskog materijala na korisnika ovisno o
komercijalnoj ili nekomercijalnoj namjeni, uvjete prijenosa genetskog
materijala sljedećim korisnicima, uvjete za korištenje genetskog
materijala i pravednu raspodjelu koristi od njihovog korištenja i druge
uvjete i mjere u svezi s korištenjem genetskog materijala propisuje
Vlada uredbom.

### V. OČUVANJE GEORAZNOLIKOSTI

#### 1. Speleološki objekti

Članak 99. (NN [80/13](https://www.zakon.hr/cms.htm?id=27247),
[14/19](https://www.zakon.hr/cms.htm?id=38733))

\(1\) Speleološki objekti od posebnog su interesa za Republiku Hrvatsku
i uživaju njezinu osobitu zaštitu.

\(2\) Za speleološke objekte izrađuje se katastar koji uspostavlja i
vodi Ministarstvo.

Članak 100. (NN [80/13](https://www.zakon.hr/cms.htm?id=27247),
[14/19](https://www.zakon.hr/cms.htm?id=38733))

\(1\) O otkriću speleološkog objekta nalaznik je dužan obavijestiti
Ministarstvo u roku od osam dana od otkrića.

\(2\) Za daljnje postupanje s otkrivenim speleološkim objektom iz
stavka 1. ovoga članka Ministarstvo donosi rješenje po službenoj
dužnosti u roku od 90 dana od dana prijave otkrića kojim se mogu
utvrditi mjere osiguranja i zaštite speleološkog objekta.

Članak 101. (NN [80/13](https://www.zakon.hr/cms.htm?id=27247),
[14/19](https://www.zakon.hr/cms.htm?id=38733))

\(1\) Ako se otkriće speleološkog objekta dogodi tijekom izvođenja
građevinskih ili drugih radova koji se obavljaju na površini ili ispod
površine tla, na kopnu, u vodi ili moru, osoba koja izvodi radove dužna
je prekinuti radove na lokaciji otkrića i o otkriću bez odgađanja
obavijestiti Ministarstvo pisanim putem.

\(2\) Obavijest iz članka 100. stavka 1. ovoga Zakona i stavka 1. ovoga
članka obvezno sadrži podatke o lokaciji i opis otkrivenog speleološkog
objekta.

\(3\) Ministarstvo je dužno provesti hitna istraživanja speleološkog
objekta i izraditi stručni nalaz o potencijalnom značaju speleološkog
objekta u roku od dvadeset dana od primitka obavijesti iz stavka 1.
ovoga članka.

\(4\) Ministarstvo po službenoj dužnosti rješenjem dopušta nositelju
zahvata, odnosno osobi koja izvodi druge radove iz stavka 1. ovoga
članka nastavak radova i određuje mjere osiguranja i zaštite
speleološkog objekta ili donosi privremeno rješenje o obustavi radova u
roku od deset dana od izrade stručnog nalaza iz stavka 3. ovoga članka.

Članak 102.

\(1\) Ministarstvo je dužno provesti detaljnije istraživanje
speleološkog objekta i izraditi stručni nalaz o značaju otkrivenog
speleološkog objekta u roku od trideset dana od donošenja privremenog
rješenja o obustavi radova.

\(2\) U roku od petnaest dana od izrade stručnog nalaza iz stavka 1.
ovoga članka Ministarstvo donosi rješenje kojim se ukida privremeno
rješenje o obustavi radova i dopušta nastavak radova ili se radovi
trajno obustavljaju.

\(3\) U slučaju donošenja rješenja kojim se trajno obustavljaju radovi
nositelj zahvata ima pravo na nadoknadu štete u iznosu stvarne štete
koja je prouzročena trajnom obustavom radova.

Članak 103.

Nalaznik speleološkog objekta iz članka 100. ovoga Zakona i nositelj
zahvata, odnosno osoba koja izvodi druge radove iz članka 101. ovoga
Zakona dužna je poduzeti nužne mjere zaštite u svrhu sprječavanja
uništenja ili oštećenja speleološkog objekta, živog svijeta te fosilnih,
arheoloških ili drugih nalaza koji se nalaze unutar speleološkog objekta
do donošenja rješenja iz članka 100., odnosno članka 101. stavka 4.
ovoga Zakona.

Članak 104.

Zabranjeno je oštećivati, uništavati i odnositi sige, živi svijet
speleoloških objekata, fosilne, arheološke i druge nalaze, odlagati
otpad ili ispuštati otpadne tvari u speleološke objekte, kao i provoditi
druge zahvate i aktivnosti kojima se mijenjaju stanišni uvjeti u
objektu.

Članak 105. (NN [80/13](https://www.zakon.hr/cms.htm?id=27247),
[15/18](https://www.zakon.hr/cms.htm?id=27249))

\(1\) Pravna i fizička osoba koja namjerava provoditi istraživanja ili
obavljati radnje u speleološkom objektu ili njegovu nadzemlju, kao i
provoditi zahvate za koje nije potrebno ishoditi akt kojim se odobrava
građenje prema posebnom propisu kojim se uređuje gradnja, dužna je
ishoditi dopuštenje nadležnog tijela.

\(2\) Zahtjev za izdavanje dopuštenja iz stavka 1. ovoga članka osobito
sadrži podatke o:

-- izvoditelju zahvata, radnji ili istraživanja,

-- opisu zahvata, radnji ili istraživanja,

-- svrsi zahvata, radnji ili istraživanja,

-- lokaciji zahvata, radnji ili istraživanja,

-- načinu izvođenja zahvata, radnji ili istraživanja,

-- vremenu u kojem će se izvoditi zahvat, radnja ili istraživanje,

-- korištenoj opremi, alatima, strojevima i dr.

Članak 106. (NN [80/13](https://www.zakon.hr/cms.htm?id=27247),
[15/18](https://www.zakon.hr/cms.htm?id=27249))

Ministarstvo izdaje dopuštenje iz članka 105. ovog Zakona za:

-- speleološke objekte koji se nalaze na području strogog rezervata,
nacionalnog parka, posebnog rezervata i parka prirode,

-- speleološke objekte koji nisu posebno zaštićeni i/ili se nalaze izvan
zaštićenog područja.

\(2\) Upravno tijelo izdaje dopuštenje iz članka 105. ovog Zakona za
speleološke objekte koji se nalaze na području spomenika prirode,
regionalnog parka, značajnog krajobraza, park-šume i spomenika parkovne
arhitekture.

\(3\) Iznimno od stavka 2. ovoga članka za obavljanje znanstvenih i/ili
stručnih istraživanja u speleološkim objektima na području dvije ili
više jedinica područne (regionalne) samouprave i/ili Grada Zagreba
godišnje dopuštenje izdaje Ministarstvo.

\(4\) Dopuštenje iz članka 105. ovoga Zakona izdaje se na rok do pet
godina.

\(5\) Nadležno tijelo izdaje dopuštenje iz članka 105. ovoga Zakona ako
utvrdi da zahvat, radnja ili istraživanje neće nepovoljno utjecati na
temeljna obilježja i vrijednosti speleološkog objekta, stanišne uvjete i
živi svijet u speleološkom objektu.

\(6\) Vlasnik ili nositelj prava na zemljištu na kojemu se nalazi
speleološki objekt dužan je omogućiti pristup tom objektu i provođenje
zahvata, obavljanje radnje i/ili istraživanja za koje je ishođeno
dopuštenje iz članka 105. ovoga Zakona.

\(7\) Nadležno tijelo može dopuštenjem iz članka 105. stavka 1. ovoga
Zakona odrediti obvezu dostave izvješća ili rezultata istraživanja ako
ocijeni da je to od interesa za zaštitu prirode.

Članak 107. (NN [80/13](https://www.zakon.hr/cms.htm?id=27247),
[15/18](https://www.zakon.hr/cms.htm?id=27249))

Speleološkim objektima, na način propisan ovim Zakonom, upravljaju javne
ustanove iz članka 130. ovoga Zakona.

\(2\) Javna ustanova koja upravlja nacionalnim parkom ili parkom prirode
upravlja speleološkim objektima koji se nalaze na području nacionalnog
parka i parka prirode, a može upravljati i drugim speleološkim objektima
koji se nalaze na području ekološke mreže temeljem nadležnosti dane
odredbom članka 56.a ovoga Zakona.

\(3\) Javna ustanova za upravljanje ostalim zaštićenim područjima i/ili
drugim zaštićenim dijelovima prirode upravlja speleološkim objektima
koji se nalaze na zaštićenim područjima kojima upravljaju i drugim
speleološkim objektima koji se nalaze na području jedinice lokalne,
područne (regionalne) samouprave sukladno mjesnoj nadležnosti te drugim
speleološkim objektima koji se nalaze na području ekološke mreže
temeljem nadležnosti dane odredbom članka 56.a ovoga Zakona.

\(4\) Upravljanje speleološkim objektom radi posjećivanja ili obavljanja
druge djelatnosti u speleološkom objektu, u kojem je to dopušteno
sukladno ovom Zakonu, može se povjeriti pravnim ili fizičkim osobama
koje su registrirane za obavljanje navedenih djelatnosti na temelju
koncesije Ministarstva ili koncesijskog odobrenja nadležne javne
ustanove.

\(5\) Na pitanja vezana uz koncesije i koncesijska odobrenja za
speleološke objekte koja nisu uređena ovim člankom primjenjuju se
odredbe članaka od 178. do 193. ovoga Zakona.

Članak 108. (NN [80/13](https://www.zakon.hr/cms.htm?id=27247),
[15/18](https://www.zakon.hr/cms.htm?id=27249))

Brisan.

#### 2. Minerali i fosili

Članak 109.

\(1\) Pronalazak minerala i fosila iznimnog zbog svoje rijetkosti,
veličine, izgleda ili obrazovnog i znanstvenog značaja nalaznik je dužan
prijaviti Ministarstvu u roku od osam dana od dana pronalaska.

\(2\) Ako Ministarstvo utvrdi da minerali ili fosili iz stavka 1. ovoga
članka predstavljaju prirodnu vrijednost koju je potrebno zaštititi, po
službenoj dužnosti donosi rješenje o nužnim mjerama zaštite nalazišta u
svrhu sprječavanja uništenja, oštećenja ili krađe nalaza u roku od 30
dana od dana prijave nalaza.

\(3\) Ministarstvo o istraživanju nalazišta iz stavka 1. ovoga članka
odlučuje rješenjem u roku od 30 dana od dana prijave nalaza.

\(4\) Rješenje iz stavaka 2. i 3. ovoga članka dostavlja se nadležnoj
javnoj ustanovi za upravljanje zaštićenim dijelovima prirode.

\(5\) Na mjestu nalaza iz stavka 1. ovoga članka ne smiju se obavljati
nikakvi zahvati niti djelatnosti koje bi mogle dovesti do uništenja ili
oštećenja nalaza, ako Ministarstvo ne odluči drukčije.

\(6\) Vlasnik ili nositelj prava na zemljištu na kojem su pronađeni
minerali i fosili dužan je omogućiti istraživanje nalazišta u skladu s
rješenjem iz stavka 3. ovoga članka.

Članak 110.

\(1\) Pravna i fizička osoba koja namjerava uzimati minerale ili fosile
iz prirode radi stavljanja u promet dužna je ishoditi dopuštenje
Ministarstva.

\(2\) Zahtjev za dopuštenjem iz stavka 1. ovoga članka sadrži osobito
podatke o:

-- lokaciji uzimanja,

-- vrsti i količini minerala ili fosila,

-- vremenu uzimanja.

\(3\) Ministarstvo izdaje dopuštenje iz stavka 1. ovoga članka ako
utvrdi da ovisno o rasprostranjenosti i količini minerala ili fosila
uzimanje neće značajnije ugroziti georaznolikost.

\(4\) Dopuštenje iz stavka 1. ovoga članka izdaje se na rok do jedne
godine.

\(5\) Dopuštenje iz stavka 1. ovoga članka sadrži uvjete zaštite
prirode, vrstu i količinu minerala ili fosila.

### VI. ZAŠTIĆENI DIJELOVI PRIRODE

Članak 111.

\(1\) Zaštićeni dijelovi prirode prema ovome Zakonu su:

1\. zaštićena područja u kategorijama:

-- strogi rezervat,

-- nacionalni park,

-- posebni rezervat,

-- park prirode,

-- regionalni park,

-- spomenik prirode,

-- značajni krajobraz,

-- park-šuma,

-- spomenik parkovne arhitekture,

2\. zaštićene vrste:

-- strogo zaštićena divlja vrsta,

3\. zaštićeni minerali i fosili.

\(2\) Zaštićena područja iz stavka 1. podstavka 1. ovoga članka
raspoređuju se u razrede:

-- državnog značenja,

-- lokalnog značenja.

\(3\) Zaštićena područja od državnog značenja su: strogi rezervat,
nacionalni park, posebni rezervat i park prirode.

\(4\) Zaštićena područja od lokalnog značenja su: regionalni park,
spomenik prirode, značajni krajobraz, park-šuma i spomenik parkovne
arhitekture.

#### A) ZAŠTIĆENA PODRUČJA

Članak 112.

\(1\) Strogi rezervat je područje kopna i/ili mora s neizmijenjenom ili
neznatno izmijenjenom sveukupnom prirodom, a namijenjen je isključivo
očuvanju izvorne prirode(2) U strogom rezervatu zabranjene su
gospodarske i druge djelatnosti.

\(3\) U strogom rezervatu može se dopustiti posjećivanje, obavljanje
istraživanja i praćenja stanja prirode.

Članak 113.

\(1\) Nacionalni park je prostrano, pretežno neizmijenjeno područje
kopna i/ili mora iznimnih i višestrukih prirodnih vrijednosti koje
obuhvaća jedan ili više sačuvanih ili neznatno izmijenjenih ekosustava,
a prvenstveno je namijenjen očuvanju izvornih prirodnih i krajobraznih
vrijednosti.

\(2\) Nacionalni park ima i znanstvenu, kulturnu, odgojno-obrazovnu te
rekreativnu namjenu.

\(3\) U nacionalnom parku su dopušteni zahvati i djelatnosti kojima se
ne ugrožava izvornost prirode.

\(4\) U nacionalnom parku je zabranjena gospodarska uporaba prirodnih
dobara.

\(5\) Iznimno od stavka 4. ovoga članka, može se dopustiti obavljanje
ugostiteljsko-turističkih i rekreacijskih djelatnosti koje su u ulozi
posjećivanja te obavljanje drugih djelatnosti sukladno pravilniku iz
članka 142. ovoga Zakona.

Članak 114.

\(1\) Posebni rezervat je područje kopna i/ili mora od osobitog značenja
zbog jedinstvenih, rijetkih ili reprezentativnih prirodnih vrijednosti,
ili je ugroženo stanište ili stanište ugrožene divlje vrste, a
prvenstveno je namijenjen očuvanju tih vrijednosti.

\(2\) U posebnom rezervatu nisu dopušteni zahvati i djelatnosti koje
mogu narušiti svojstva zbog kojih je proglašen rezervatom.

\(3\) U posebnom rezervatu dopušteni su zahvati i djelatnosti kojima se
održavaju ili poboljšavaju uvjeti važni za očuvanje svojstava zbog kojih
je proglašen rezervatom.

\(4\) Iznimno od stavaka 2. i 3. ovoga članka dopušten je uzgoj riba
i/ili drugih vodenih organizama u posebnim rezervatima u kojima je u
trenutku proglašenja zatečena djelatnost uzgoja, u opsegu i na način
koji ne ugrožava svojstva zbog kojih je proglašen rezervat, te
obavljanje drugih djelatnosti sukladno pravilniku iz članka 142. ovoga
Zakona.

Članak 115.

\(1\) Park prirode je prostrano prirodno ili dijelom kultivirano
područje kopna i/ili mora velike bioraznolikosti i/ili georaznolikosti,
s vrijednim ekološkim obilježjima, naglašenim krajobraznim i
kulturno-povijesnim vrijednostima.

\(2\) Park prirode ima i znanstvenu, kulturnu, odgojno-obrazovnu te
rekreativnu namjenu.

\(3\) U parku prirode dopuštene su gospodarske i druge djelatnosti i
zahvati kojima se ne ugrožavaju njegova bitna obilježja i uloga.

Članak 116.

\(1\) Regionalni park je prostrano prirodno ili dijelom kultivirano
područje kopna i/ili mora velike bioraznolikosti i/ili georaznolikosti,
s vrijednim ekološkim obilježjima i krajobraznim vrijednostima
karakterističnim za područje na kojem se nalazi.

\(2\) U regionalnom parku dopuštene su gospodarske i druge djelatnosti i
zahvati kojima se ne ugrožavaju njegova bitna obilježja i uloga.

Članak 117.

\(1\) Spomenik prirode je pojedinačni neizmijenjeni dio prirode koji ima
ekološku, znanstvenu, estetsku ili odgojno-obrazovnu vrijednost.

\(2\) Na spomeniku prirode dopušteni su zahvati i djelatnosti kojima se
ne ugrožavaju njegova obilježja i vrijednosti.

Članak 118.

\(1\) Značajni krajobraz je prirodni ili kultivirani predjel velike
krajobrazne vrijednosti i bioraznolikosti i/ili georaznolikosti ili
krajobraz očuvanih jedinstvenih obilježja karakterističnih za pojedino
područje.

\(2\) U značajnom krajobrazu dopušteni su zahvati i djelatnosti koje ne
narušavaju obilježja zbog kojih je proglašen.

Članak 119.

\(1\) Park-šuma je prirodna ili sađena šuma, veće bioraznolikosti i/ili
krajobrazne vrijednosti, a koja je namijenjena i odmoru i rekreaciji.

\(2\) U park-šumi dopušteni su zahvati i djelatnosti koje ne narušavaju
obilježja zbog kojih je proglašena.

Članak 120.

\(1\) Spomenik parkovne arhitekture je umjetno oblikovani prostor
(perivoj, botanički vrt, arboretum, gradski park) koji ima estetsku,
stilsku, umjetničku, kulturno-povijesnu i odgojno-obrazovnu vrijednost.

\(2\) Na spomeniku parkovne arhitekture dopušteni su zahvati i
djelatnosti kojima se ne narušavaju vrijednosti zbog kojih je zaštićen.

Članak 121.

\(1\) Pravna i fizička osoba koja namjerava obavljati djelatnost ili
provesti zahvat iz članka 113. stavaka 3. i 5., članka 114. stavaka 3. i
4. i članka 115. stavka 3. ovoga Zakona dužna je ispuniti uvjete
propisane člancima 143., 144., 180. ili 188. ovoga Zakona.

\(2\) Pravna i fizička osoba koja namjerava obavljati djelatnost ili
provesti zahvat iz članka 116. stavka 2., članka 117. stavka 2., članka
118. stavka 2., članka 119. stavka 2. i članka 120. stavka 2. ovoga
Zakona dužna je ispuniti uvjete propisane člancima 143., 144. ili 188.
ovoga Zakona.

Članak 122.

Zaštićena područja mogu se prekogranično povezivati sa zaštićenim
područjima druge države.

##### 1. Proglašavanje zaštićenih područja

Članak 123. (NN [80/13](https://www.zakon.hr/cms.htm?id=27247),
[15/18](https://www.zakon.hr/cms.htm?id=27249))

\(1\) Nacionalni park i park prirode proglašava Hrvatski sabor zakonom.

\(2\) Stroge i posebne rezervate proglašava Vlada uredbom.

\(3\) Regionalni park i značajni krajobraz, uz prethodnu suglasnost
Ministarstva i tijela državne uprave nadležnog za poslove poljoprivrede,
ribarstva, šumarstva, vodnoga gospodarstva, pomorstva i gospodarstva,
proglašava predstavničko tijelo nadležne jedinice područne (regionalne)
samouprave.

\(4\) Spomenik prirode, park-šumu i spomenik parkovne arhitekture, uz
prethodnu suglasnost Ministarstva, a za park-šumu i tijela državne
uprave nadležnog za poslove šumarstva, proglašava predstavničko tijelo
nadležne jedinice područne (regionalne) samouprave.

\(5\) Ako se područje koje se predlaže zaštititi nalazi na području
dvije ili više jedinica područne (regionalne) samouprave, akt o
proglašenju, na temelju zajedničkog prijedloga jedinica područne
(regionalne) samouprave na čijem se teritoriju proteže područje koje se
želi zaštiti, donosi Vlada uredbom.

\(6\) Nije dopušteno proglašavanje zaštićenog područja unutar prostora
koji je posebnim propisima definiran kao područje od posebnog interesa
za obranu.

Članak 124. (NN [80/13](https://www.zakon.hr/cms.htm?id=27247),
[15/18](https://www.zakon.hr/cms.htm?id=27249),
[14/19](https://www.zakon.hr/cms.htm?id=38733))

\(1\) Prijedlog akta o proglašavanju zaštićenog područja temelji se na:

-- izjavi tijela koje donosi akt o proglašenju o osiguranim sredstvima
za provođenje postupka proglašenja i upravljanje zaštićenim područjem,

-- stručnoj podlozi kojom se utvrđuju vrijednosti i obilježja područja
koje se predlaže zaštititi i način upravljanja tim područjem,

-- geodetskoj podlozi za zaštićena područja kojom se prostorno određuje
područje koje se predlaže zaštititi i upis posebnog pravnog režima --
zaštićeno područje u katastar i zemljišnu knjigu.

\(2\) Stručna podloga iz stavka 1. ovoga članka sadrži detaljni opis
obilježja i vrijednosti područja koje se zaštićuje, ocjenu stanja toga
područja, posljedice koje će donošenjem akta o proglašenju proisteći,
posebno s obzirom na vlasnička prava i zatečene gospodarske djelatnosti
te ocjenu i izvore potrebnih sredstava za provođenje akta o proglašenju
zaštićenog područja.

\(3\) Stručnu podlogu izrađuje Ministarstvo za proglašenje zaštićenih
područja od državnog značenja. Za proglašenje zaštićenih područja od
lokalnog značenja stručnu podlogu izrađuje Ministarstvo na zahtjev i o
trošku javne ustanove iz članka 130. stavka 3. ovoga Zakona.

\(4\) Geodetsku podlogu iz stavka 1. podstavka 3. ovoga članka čini
preklop DOF 5 s katastarskim planom i ucrtanom granicom zaštićenog
područja, koju je ovjerio ovlašteni inženjer geodezije u digitalnom i
analognom obliku, te popis katastarskih čestica koje su obuhvaćene tim
područjem.

\(5\) Geodetska podloga iz stavka 1. podstavka 3. ovoga članka izrađuje
se na zahtjev predlagatelja akta o zaštiti.

Članak 125.

\(1\) O prijedlogu akta o proglašavanju zaštićenog područja izvješćuje
se javnost. Izvješćivanje javnosti podrazumijeva javni uvid u predloženi
akt o proglašenju zaštićenog područja i stručnu podlogu s kartografskom
dokumentacijom.

\(2\) Postupak javnog uvida za proglašavanje nacionalnih parkova,
parkova prirode, strogih rezervata i posebnih rezervata organizira i
provodi Ministarstvo.

\(3\) Postupak javnog uvida za proglašenje spomenika prirode,
regionalnog parka, značajnog krajobraza, park-šume i spomenika parkovne
arhitekture organizira i provodi jedinica područne (regionalne)
samouprave.

\(4\) Javni uvid traje najmanje 30 dana.

\(5\) Obavijest o javnom uvidu objavljuje se u najmanje jednom javnom
glasilu te na internetskoj stranici tijela iz stavka 2. ili 3. ovoga
članka, a sadrži podatak gdje se može pregledati kartografska i druga
dokumentacija u svezi s predloženom zaštitom.

\(6\) Predlagač akta o proglašavanju zaštićenog područja dužan je
očitovati se o podnesenim primjedbama prilikom javnog uvida, a podnesene
primjedbe i očitovanja postaju sastavni dio dokumentacije na kojoj se
temelji prijedlog akta o proglašavanju.

Članak 126.

Akt o proglašavanju zaštićenog područja sadrži:

-- naziv i kategoriju zaštićenog područja,

-- opis granice zaštićenog područja,

-- kartografski prikaz zaštićenog područja u analognom i digitalnom
obliku, koji je sastavni dio akta o proglašavanju,

-- naznaku mjerila kartografskog prikaza,

--geodetsku podlogu za upis pravnog režima u katastar i zemljišnu
knjigu.

Članak 127. (NN [80/13](https://www.zakon.hr/cms.htm?id=27247),
[14/19](https://www.zakon.hr/cms.htm?id=38733))

\(1\) Akt o proglašavanju zaštićenog područja iz članka 123. stavaka 1.
i 2. ovoga Zakona objavljuje se u »Narodnim novinama«, a akt o
proglašavanju zaštićenog područja iz članka 123. stavaka 3. i 4. ovoga
Zakona u službenom glasilu jedinica područne (regionalne) samouprave i u
»Narodnim novinama«.

\(2\) Kartografski prikaz zaštićenog područja u analognom i digitalnom
obliku čuva donositelj akta o proglašenju, a jedan primjerak akta i
kartografskog prikaza obvezno se dostavlja Ministarstvu.

\(3\) Akt o proglašavanju zaštićenog područja donositelj dostavlja
područnom uredu za katastar, odnosno tijelu nadležnom za katastarske
poslove Grada Zagreba (u daljnjem tekstu: područni ured za katastar),
radi evidentiranja posebnog pravnog režima, a za zaštićena područja koja
proglašavaju Hrvatski sabor i Vlada, akt o proglašavanju zaštićenog
područja nadležnom područnom uredu za katastar dostavlja Ministarstvo.

\(4\) Nakon što nadležni područni ured za katastar evidentira posebni
pravni režim, po službenoj dužnosti dostavit će nadležnom
zemljišnoknjižnom sudu popis čestica radi upisa zabilježbe posebnog
pravnog režima -- zaštićeno područje u zemljišnim knjigama, pozivom na
akt temeljem kojeg je proveo postupak evidentiranja posebnog pravnog
režima u svojim evidencijama.

\(5\) Zabilježba iz stavka 4. ovoga članka provodi se u zemljišnim
knjigama bez obzira na postojeće upise u zemljišnoj knjizi.

Članak 128. (NN [80/13](https://www.zakon.hr/cms.htm?id=27247),
[14/19](https://www.zakon.hr/cms.htm?id=38733))

\(1\) Ako nestanu obilježja zbog kojih je proglašeno zaštićeno područje,
nadležno tijelo iz članka 123. ovoga Zakona donosi akt o prestanku
zaštite.

\(2\) Prijedlog akta o prestanku zaštite koji donosi Hrvatski sabor,
odnosno Vlada temelji se na stručnoj podlozi koju izrađuje Ministarstvo.

\(3\) Predstavničko tijelo nadležne jedinice područne (regionalne)
samouprave donosi akt o prestanku zaštite uz prethodno pribavljenu
suglasnost Ministarstva.

\(4\) Na izvješćivanje javnosti o prijedlogu akta o prestanku zaštite
odgovarajuće se primjenjuju odredbe članka 125. ovoga Zakona.

\(5\) Akt o prestanku zaštite, uz popis čestica s kojih prestaje
zaštita, dostavlja se nadležnom područnom uredu za katastar radi
brisanja iz evidencije posebnog pravnog režima.

\(6\) Nakon što nadležni područni ured za katastar evidentira prestanak
zaštite po službenoj dužnosti dostavit će nadležnom zemljišnoknjižnom
sudu popis čestica radi brisanja zabilježbe posebnog pravnog režima --
zaštićeno područje u zemljišnim knjigama.

Upisnik zaštićenih područja

Članak 129.

\(1\) Zaštićena područja upisuju se u Upisnik zaštićenih područja.

\(2\) Upisnik zaštićenih područja vodi Ministarstvo.

\(3\) Upis zaštićenih područja i brisanje iz Upisnika zaštićenih
područja obavlja se na temelju akta o proglašavanju te akta o prestanku
zaštite.

\(4\) Podaci iz Upisnika zaštićenih područja su javni.

\(5\) Upisnik zaštićenih područja sadrži podatke iz akta o
proglašavanju, a objavljuje se na internetskoj stranici Ministarstva.

##### 2. Upravljanje zaštićenim područjima

Osnivanje javnih ustanova za upravljanje zaštićenim područjima

Članak 130. (NN [80/13](https://www.zakon.hr/cms.htm?id=27247),
[15/18](https://www.zakon.hr/cms.htm?id=27249))

\(1\) Zaštićenim područjima upravljaju javne ustanove.

\(2\) Javne ustanove za upravljanje nacionalnim parkom i parkom prirode
osniva Republika Hrvatska uredbom Vlade.

\(3\) Javne ustanove za upravljanje ostalim zaštićenim područjima i/ili
drugim zaštićenim dijelovima prirode osnivaju predstavnička tijela
jedinice područne (regionalne) samouprave odlukom.

\(4\) Vlada može uredbom osnovati javnu ustanovu za upravljanje s dva
ili više nacionalna parka i/ili parka prirode.

\(5\) Vlada može uredbom osnovati javnu ustanovu za upravljanje svim
zaštićenim područjima od državnog značenja iz članka 111. stavka 3.
ovoga Zakona.

\(6\) Osnivanjem jedinstvene javne ustanove iz stavka 5. ovoga članka
prestaje pravo upravljanja tim područjima od strane javnih ustanova čiji
su osnivači jedinice područne (regionalne) samouprave.

\(7\) Iznimno, ako je jedinica lokalne samouprave osnovala javnu
ustanovu za upravljanje nekim od područja iz članka 111. stavka 3. ovoga
Zakona, osnivanjem javne ustanove iz stavka 5. ovoga članka ta javna
ustanova nastavlja s upravljanjem tim područjem.

\(8\) Dvije ili više jedinica područne (regionalne) samouprave mogu
sporazumom zajednički osnovati javnu ustanovu za upravljanje zaštićenim
dijelovima prirode na njihovim područjima.

\(9\) Osnivačka prava nad javnom ustanovom iz stavka 3. ovoga članka
predstavničko tijelo jedinice područne (regionalne) samouprave može
prenijeti na jedinicu lokalne samouprave na čijem teritoriju je
zaštićeno područje.

\(10\) Zaštićenim područjima na prostoru nacionalnog parka ili parka
prirode koja proglašava Vlada ili predstavničko tijelo jedinice područne
(regionalne) samouprave upravlja nadležna javna ustanova za upravljanje
nacionalnim parkom ili parkom prirode.

\(11\) Zaštićenim područjem koje proglašava predstavničko tijelo
jedinice područne (regionalne) samouprave, a proteže se na području više
jedinica područne (regionalne) samouprave, zajednički upravljaju javne
ustanove za upravljanje ostalim zaštićenim područjima i/ili drugim
zaštićenim dijelovima prirode tih jedinica.

\(12\) Zaštićenim područjima koja graniče ili se nalaze neposredno uz
granicu nacionalnog parka ili parka prirode može upravljati javna
ustanova za upravljanje nacionalnim parkom ili parkom prirode.

\(13\) Javne ustanove za upravljanje zaštićenim područjima upravljaju
speleološkim objektima sukladno članku 107. ovoga Zakona.

\(14\) Javne ustanove za upravljanje zaštićenim područjima upravljaju
područjem ekološke mreže temeljem mjesne nadležnosti utvrđene uredbom
Vlade donesene temeljem odredbe članka 56.a ovoga Zakona.

Djelatnost javnih ustanova za upravljanje zaštićenim područjima

Članak 131.

\(1\) Javne ustanove iz članka 130. ovoga Zakona obavljaju djelatnost
zaštite, održavanja i promicanja zaštićenog područja u cilju zaštite i
očuvanja izvornosti prirode, osiguravanja neometanog odvijanja prirodnih
procesa i održivog korištenja prirodnih dobara, nadziru provođenje
uvjeta i mjera zaštite prirode na području kojim upravljaju te sudjeluju
u prikupljanju podataka u svrhu praćenja stanja očuvanosti prirode
(monitoring).

\(2\) Javne ustanove djelatnost iz stavka 1. ovoga članka obavljaju kao
javnu službu.

\(3\) Javne ustanove mogu obavljati i druge djelatnosti utvrđene aktom o
osnivanju i statutom koje služe obavljanju djelatnosti iz stavka 1.
ovoga članka.

Financijsko poslovanje javnih ustanova za upravljanje zaštićenim
područjima

Članak 132.

\(1\) Sredstva za rad javnih ustanova i obavljanje djelatnosti iz članka
131. ovoga Zakona osiguravaju se iz:

-- državnog proračuna i proračuna jedinica lokalne i područne
(regionalne) samouprave,

-- prihoda od korištenja zaštićenih dijelova prirode,

-- prihoda od naknada,

-- donacija pravnih i fizičkih osoba,

-- drugih izvora utvrđenih ovim Zakonom i posebnim propisima.

\(2\) Javna ustanova nakon isteka poslovne godine izrađuje godišnje
financijsko izvješće. Javne ustanove za upravljanje nacionalnim parkom i
parkom prirode dostavljaju ga Ministarstvu, a javne ustanove za
upravljanje ostalim zaštićenim područjima izvršnom tijelu jedinice
lokalne, odnosno područne (regionalne) samouprave. Izvješće se dostavlja
najkasnije u roku od 30 dana nakon usvajanja.

\(3\) O korištenju službenih osobnih automobila, mobilnih telefona,
redovnih zrakoplovnih linija, poslovnih kreditnih kartica i sredstava
reprezentacije za javne ustanove koje upravljaju nacionalnim parkom i
parkom prirode ministar donosi pravilnik, a za javne ustanove koje
upravljaju ostalim zaštićenim područjima izvršno tijelo osnivača donosi
odluku.

Tijela upravljanja javnih ustanova za upravljanje zaštićenim područjima

Članak 133.

\(1\) Javnom ustanovom za upravljanje zaštićenim područjima upravlja
upravno vijeće. Upravno vijeće ima najviše pet članova.

\(2\) Sastav, način izbora, broj članova i trajanje njihova mandata,
način donošenja odluka upravnog vijeća uređuje se aktom o osnivanju i
statutom.

\(3\) Predsjednika i članove upravnog vijeća javnih ustanova za
upravljanje nacionalnim parkom i parkom prirode imenuje i razrješuje
ministar, a predsjednika i članove upravnih vijeća javnih ustanova koje
upravljaju ostalim zaštićenim područjima imenuje i razrješuje izvršno
tijelo osnivača.

\(4\) Visinu naknade za rad predsjednika i članova upravnog vijeća
javnih ustanova za upravljanje nacionalnim parkom i parkom prirode
utvrđuje ministar, a za predsjednika i članove upravnih vijeća javnih
ustanova koje upravljaju ostalim zaštićenim područjima izvršno tijelo
osnivača.

Članak 134. (NN [80/13](https://www.zakon.hr/cms.htm?id=27247),
[14/19](https://www.zakon.hr/cms.htm?id=38733),
[155/23](https://www.zakon.hr/cms.htm?id=59863))

\(1\) Upravno vijeće:

-- donosi statut javne ustanove,

-- donosi poslovnik o svom radu,

-- donosi plan upravljanja,

-- donosi godišnji program zaštite, održavanja, očuvanja, promicanja i
korištenja zaštićenog područja i prati njegovo izvršavanje,

-- donosi godišnji financijski plan javne ustanove i godišnji obračun,

-- raspisuje javni natječaj za izbor ravnatelja javne ustanove,

-- raspisuje javni natječaj te imenuje i razrješava stručnog voditelja,
glavnog čuvara prirode, čuvara prirode i čelnike unutarnjih
ustrojstvenih jedinica,

-- donosi pravilnik o unutarnjem ustrojstvu javne ustanove, pravilnik o
plaćama javne ustanove i druge opće akte određene aktom o osnivanju i
statutom,

-- donosi odluke o stjecanju, opterećenju i otuđenju nekretnina u
vlasništvu javne ustanove ili druge imovine do iznosa utvrđenog aktom o
osnivanju i statutom, samostalno, a iznad toga uz suglasnost Vlade
odnosno izvršnog tijela jedinice lokalne, odnosno područne (regionalne)
samouprave,

-- odlučuje o drugim pitanjima utvrđenim ovim Zakonom, aktom o osnivanju
i statutom, kao i o drugim pitanjima koja se odnose na upravljanje
javnom ustanovom, a za koja nije propisana nadležnost ravnatelja.

\(2\) Plan upravljanja i godišnji program zaštite, održavanja, očuvanja,
promicanja i korištenja nacionalnog parka i parka prirode donosi se uz
suglasnost Ministarstva.

\(3\) Plan upravljanja ostalih zaštićenih područja donosi se uz
suglasnost Ministarstva, a godišnji program zaštite, održavanja,
očuvanja, promicanja i korištenja zaštićenih područja uz suglasnost
izvršnog tijela jedinice lokalne, odnosno područne (regionalne)
samouprave po prethodno pribavljenom mišljenju Ministarstva.

\(4\) Upravno vijeće javne ustanove za upravljanje nacionalnim parkom
ili parkom prirode donosi statut, pravilnik o unutarnjem ustrojstvu i uz
suglasnost Ministarstva, a Upravno vijeće javne ustanove koja upravlja
ostalim zaštićenim područjima uz suglasnost izvršnog tijela jedinice
lokalne, odnosno područne (regionalne) samouprave???

\(5\) Javna ustanova koja upravlja zaštićenim područjem na području
dviju ili više jedinica područne (regionalne) samouprave donosi statut
uz suglasnost Ministarstva.

\(6\) Upravno vijeće dostavlja Ministarstvu, odnosno izvršnom tijelu
jedinice lokalne, odnosno područne (regionalne) samouprave izvješće o
ostvarivanju plana upravljanja i godišnjeg programa zaštite, održavanja,
očuvanja, promicanja i korištenja zaštićenog područja do 1. ožujka
tekuće godine za prethodnu kalendarsku godinu.

Članak 135.

\(1\) Ravnatelja javne ustanove za upravljanje nacionalnim parkom i
parkom prirode imenuje i razrješuje ministar, a ravnatelja javne
ustanove za upravljanje ostalim zaštićenim područjima imenuje i
razrješuje predstavničko tijelo osnivača.

\(2\) Ravnatelja se imenuje na temelju javnog natječaja kojega raspisuje
upravno vijeće. Mandat ravnatelja traje četiri godine i ista osoba može
biti ponovo izabrana.

\(3\) Za ravnatelja može se imenovati osoba koja ima završen
preddiplomski i diplomski sveučilišni studij ili integrirani
preddiplomski i diplomski sveučilišni studij ili specijalistički
diplomski stručni studij, s najmanje pet godina radnog iskustva u
struci. Pobliži uvjeti za imenovanje ravnatelja propisuju se aktom o
osnivanju i statutom.

\(4\) Ravnatelj javne ustanove ima prava i obveze utvrđene zakonom,
aktom o osnivanju i statutom.

Stručni rad javnih ustanova za upravljanje zaštićenim područjima

Članak 136.

\(1\) Stručni rad javne ustanove vodi stručni voditelj čija se prava,
dužnosti i odgovornosti utvrđuju aktom o osnivanju i statutom.

\(2\) Stručnog voditelja imenuje i razrješava Upravno vijeće na temelju
javnog natječaja kojega raspisuje javna ustanova. Mandat stručnog
voditelja traje četiri godine i ista osoba može biti ponovo izabrana,

\(3\) Za stručnog voditelja može se imenovati osoba koja ima završen
preddiplomski i diplomski sveučilišni studij ili integrirani
preddiplomski i diplomski sveučilišni studij ili specijalistički
diplomski stručni studij iz prirodnih, biotehničkih, biomedicinskih i
tehničkih područja, s najmanje pet godina radnog iskustva u struci.

##### 3. Provođenje zaštite u zaštićenim područjima

Prostorni plan područja posebnih obilježja

Članak 137. (NN [80/13](https://www.zakon.hr/cms.htm?id=27247),
[14/19](https://www.zakon.hr/cms.htm?id=38733))

Organizacija prostora, način korištenja, uređenja i zaštite prostora u
nacionalnom parku i parku prirode uređuju se prostornim planom područja
posebnih obilježja, na temelju stručne podloge koju izrađuje
Ministarstvo.

Plan upravljanja

Članak 138. (NN [80/13](https://www.zakon.hr/cms.htm?id=27247),
[15/18](https://www.zakon.hr/cms.htm?id=27249))

\(1\) Upravljanje zaštićenim područjem provodi se na temelju plana
upravljanja.

\(2\) Plan upravljanja donosi se za razdoblje od deset godina, uz
mogućnost izmjene i/ili dopune nakon pet godina.

\(3\) Plan upravljanja obvezno sadrži:

-- analizu stanja zaštićenog područja,

-- ciljeve upravljanja,

-- aktivnosti za postizanje ciljeva,

-- upravljačke zone zaštićenog područja,

-- pokazatelje provedbe plana.

\(4\) Planovi upravljanja iz stavka 1. ovoga članka koji su ujedno i
planovi upravljanja ekološkom mrežom sadrže i odredbe iz članka 56.
stavka 4. ovoga Zakona.

\(5\) Pravne i fizičke osobe koje obavljaju djelatnosti u zaštićenom
području dužne su se pridržavati plana upravljanja.

\(6\) Prijedlog plana upravljanja javne ustanove dužne su staviti na
uvid javnosti sukladno posebnom propisu kojim se uređuje zaštita
okoliša.

\(7\) Plan upravljanja zaštićenog područja koje je prekogranično
povezano sporazumno se utvrđuje s nadležnim tijelom države u kojoj se
nalazi prekogranični dio zaštićenog područja.

\(8\) Planom upravljanja može biti obuhvaćeno više zaštićenih područja u
nadležnosti jedne javne ustanove.

\(9\) Plan upravljanja zaštićenim područjem koje proglašava Vlada i
predstavničko tijelo jedinice područne (regionalne) samouprave, a
proteže se na području više jedinica područne (regionalne) samouprave,
zajednički donose upravna vijeća javnih ustanova koje njime upravljaju.

Zabranjene radnje

Članak 139. (NN [80/13](https://www.zakon.hr/cms.htm?id=27247),
[15/18](https://www.zakon.hr/cms.htm?id=27249))

\(1\) U zaštićenim područjima zabranjene su osobito sljedeće radnje:

-- kretati se plovilom, usidriti i/ili privezati plovila izvan mjesta
određenih prostornim planom i aktom državnog tijela nadležnog za
unutarnju plovidbu, ako se zaštićeno područje nalazi na unutarnjim
vodama,

-- prati plovila ili vozila na površinskim kopnenim vodama, obali mora
ili u moru,

-- privezati plovila izvan mjesta određenih prostornim planom koja imaju
status privezišta, sidrišta ili luke, ako se zaštićeno područje nalazi
na pomorskom dobru,

-- uzimati iz prirode, hvatati, uznemiravati divlje vrste koje nisu
strogo zaštićene u strogom rezervatu, posebnom rezervatu i nacionalnom
parku,

-- hraniti divlje životinje na području strogog rezervata, posebnog
rezervata i nacionalnog parka,

-- obavljati nedozvoljene podvodne aktivnosti,

-- obavljati nedozvoljeni ribolov,

-- držati stoku na slobodnoj ispaši izvan sezone ispaše,

-- voziti i/ili parkirati vozila i bicikle izvan površina namijenjenih
za vožnju ili parkiranje,

-- oštetiti i/ili uništiti znak i/ili informativnu ploču i/ili
didaktičku opremu,

-- ložiti vatru izvan naselja i/ili mjesta koja su posebno označena i
određena za tu namjenu,

-- kampirati, odnosno logorovati izvan za to predviđenih i označenih
mjesta,

-- postavljati nove penjačke smjerove bez odobrenja javne ustanove,

-- polijetati sportskim parajedrilicama i ovjesnim jedrilicama izvan
površina koje su posebno označene i određene za tu namjenu,

-- nedozvoljeno koristiti bespilotne letjelice na području strogog
rezervata, posebnog rezervata i nacionalnog parka,

-- kretati se izvan označenih pješačkih staza i izvan područja
predviđenog za posjećivanje na području strogog rezervata, posebnog
rezervata i nacionalnog parka osim pri provedbi istraživanja za koje je
ishođeno dopuštenje,

-- posjetiti bez ulaznice ili vinjete kad je ulaznica ili vinjeta
obvezna,

-- odložiti otpad izvan predviđenog i označenog mjesta,

-- kupati se na mjestima određenima od strane nadležne javne ustanove
kao područja zabrane kupanja.

\(2\) Zabrane iz stavka 1. podstavaka 1., 3.i 9. ovoga članka ne odnose
se na ovlaštene osobe u obavljanju službenih dužnosti i zaposlenike
pravnih osoba koje obavljaju dopuštenu djelatnost u zaštićenom području,
kao ni na pravne i fizičke osobe koje u slučaju opasnosti ili akcidenta
obavljaju poslove zaštite i spašavanja ljudi i imovine.

Program zaštite šuma

Članak 140. (NN [80/13](https://www.zakon.hr/cms.htm?id=27247),
[15/18](https://www.zakon.hr/cms.htm?id=27249))

\(1\) Za zaštićena područja u kategoriji strogog rezervata i nacionalnog
parka donosi se program zaštite, njege i obnove šuma koji sadrži mjere
njihove zaštite.

\(2\) Troškove izrade i provođenja programa iz stavka 1. ovoga članka
snosi nadležna javna ustanova.

\(3\) Za zaštićena područja u kategoriji posebnog rezervata šumske
vegetacije i park-šume donosi se program zaštite, njege i obnove šuma
koji sadrži mjere njihove zaštite i sastavni je dio šumskogospodarskog
plana, te se izrađuje i provodi u sklopu šumskogospodarskog plana.

\(4\) Program iz stavka 1. ovoga članka izrađuje se i donosi sukladno
posebnom propisu iz područja šumarstva kojim se uređuje izrada
šumskogospodarskog plana uz prethodnu suglasnost Ministarstva.

\(5\) Provođenje programa iz stavka 1. ovoga članka nadležna javna
ustanova može povjeriti pravnoj osobi ovlaštenoj za provođenje programa
zaštite, njege i obnove šuma sklapanjem ugovora.

\(6\) Prijedlog programa zaštite, njege i obnove šuma javne ustanove
dužne su staviti na uvid javnosti sukladno posebnom propisu kojim se
uređuje zaštita okoliša.

\(7\) Program zaštite, njege i obnove šuma u čijem se obuhvatu nalazi
ekološka mreža smatra se planom upravljanja ekološkom mrežom iz članka
56.b ovoga Zakona.

Vojne vježbe

Članak 141.

\(1\) U zaštićenom području nije dopušteno izvođenje vojnih vježbi i
drugih aktivnosti za potrebe obrane kojima se mogu ugroziti obilježja
zbog kojih je područje proglašeno zaštićenim.

\(2\) Iznimno od stavka 1. ovoga članka dopušteno je izvođenje vojnih
vježbi i drugih aktivnosti za potrebe obrane u područjima gdje je
proglašenjem zatečena posebna (vojna) namjena, u zatečenom opsegu i na
način koji ne ugrožava zaštićene prirodne vrijednosti.

Opći akti o zaštiti i očuvanju zaštićenog područja

Članak 142. (NN [80/13](https://www.zakon.hr/cms.htm?id=27247),
[15/18](https://www.zakon.hr/cms.htm?id=27249),
[14/19](https://www.zakon.hr/cms.htm?id=38733))

\(1\) Za zaštićena područja u kategoriji strogog rezervata, nacionalnog
parka, posebnog rezervata i parka prirode, na prijedlog upravnog vijeća
nadležne javne ustanove, ministar donosi pravilnik o zaštiti i očuvanju.

\(2\) Pravilnikom iz stavka 1. ovoga članka pobliže se propisuju mjere
zaštite, očuvanja, unapređenja i korištenja te upravljačke zone
zaštićenog područja.

\(3\) Za ostale kategorije zaštićenih područja predstavničko tijelo
nadležne jedinice lokalne ili područne (regionalne) samouprave, na
prijedlog upravnog vijeća nadležne javne ustanove uz prethodnu
suglasnost Ministarstva, može donijeti odluku o mjerama zaštite i
očuvanja zaštićenog područja.

\(4\) Odlukom iz stavka 3. ovoga članka pobliže se propisuju mjere
zaštite, očuvanja, unapređenja i korištenja te upravljačke zone
zaštićenog područja, kao i mjere za provođenje te odluke.

\(5\) Za zaštićena područja iz stavaka 1. i 3. ovoga članka pravilnik o
zaštiti i očuvanju, odnosno odluka o mjerama zaštite i očuvanja
zaštićenih područja donosi se uz prethodno mišljenje tijela državne
uprave nadležnih za poslove pomorstva, šumarstva, ribarstva i
akvakulture kada je prirodno obilježje zbog kojeg je područje zaštićeno
iz njihova djelokruga.

\(6\) Ako nadležno tijelo iz stavka 5. ovoga članka ne dostavi prethodno
mišljenje u roku od 30 dana, smatrat će se da je prethodno mišljenje
izdano.

Zahvati i istraživanje

Članak 143. (NN [80/13](https://www.zakon.hr/cms.htm?id=27247),
[15/18](https://www.zakon.hr/cms.htm?id=27249),
[127/19](https://www.zakon.hr/cms.htm?id=42511))

Za zahvate na zaštićenom području za koje je sukladno posebnim propisima
iz područja prostornog uređenja i posebnim propisima iz područja gradnje
potrebno ishoditi akt za građenje, osim za zahvate iz članka 23. ovoga
Zakona, uvjete zaštite prirode utvrđuje i potvrdu izdaje:

-- Ministarstvo za zahvate na području posebnog rezervata i za zahvate
na području nacionalnog parka ili parka prirode kojima je nositelj javna
ustanova za upravljanje nacionalnim parkom ili parkom prirode

-- javna ustanova za upravljanje nacionalnim parkom ili parkom prirode
za zahvate koji se izvode na području nacionalnog parka ili parka
prirode, a kojima nije nositelj javna ustanova

-- upravno tijelo za zahvate koji se izvode na području regionalnog
parka, spomenika prirode, značajnog krajobraza, park-šume i spomenika
parkovne arhitekture.

Članak 144. (NN [80/13](https://www.zakon.hr/cms.htm?id=27247),
[15/18](https://www.zakon.hr/cms.htm?id=27249))

\(1\) Pravna i fizička osoba koja namjerava provoditi zahvat na
zaštićenom području, za koji nije potrebno ishoditi akt kojim se
odobrava građenje prema posebnom propisu kojim se uređuje gradnja, dužna
je ishoditi dopuštenje.

\(2\) Zahtjev za izdavanje dopuštenja iz stavka 1. ovoga članka sadrži:

-- opis zahvata ili idejno rješenje,

-- lokaciju zahvata,

-- trajanje i vrijeme izvođenja zahvata,

-- način izvođenja zahvata,

-- podatke o opremi, alatima, strojevima i dr. za izvođenje zahvata.

\(3\) Dopuštenje iz stavka 1. ovoga članka izdaje se, u pravilu, na rok
do dvije godine.

\(4\) Dopuštenje iz stavka 1. ovoga članka sadrži uvjete zaštite prirode
i rok na koji se izdaje.

\(5\) Nadležno tijelo izdaje dopuštenje ako utvrdi da namjeravani zahvat
neće promijeniti obilježja zbog kojih je područje zaštićeno.

\(6\) Odredbe ovoga članka ne primjenjuju se na zahvate koji su
predviđeni planovima ili programima iz područja šumarstva, lovstva,
vodnoga gospodarstva i ribarstva za koje je proveden postupak ocjene
prihvatljivosti za ekološku mrežu, osim ako uvjetima iz članka 48.
stavka 8. ovoga Zakona nije drukčije utvrđeno.

Članak 145. (NN [80/13](https://www.zakon.hr/cms.htm?id=27247),
[15/18](https://www.zakon.hr/cms.htm?id=27249),
[14/19](https://www.zakon.hr/cms.htm?id=38733))

\(1\) Pravna i fizička osoba koja namjerava provoditi znanstvena i/ili
stručna istraživanja sastavnica prirode u zaštićenom području dužna je
ishoditi dopuštenje.

\(2\) Zahtjev za izdavanje dopuštenja iz stavka 1. ovoga članka sadrži
podatke o:

-- izvoditelju istraživanja,

-- lokaciji istraživanja,

-- svrsi istraživanja,

-- trajanju i vremenu provođenja istraživanja,

-- načinu provođenja istraživanja,

-- korištenoj opremi, alatima, strojevima i dr.

\(3\) Nadležno tijelo izdaje dopuštenje ako utvrdi da namjeravano
istraživanje neće promijeniti obilježja zbog kojih je područje
zaštićeno.

\(4\) Dopuštenje iz stavka 1. ovoga članka izdaje se na rok do pet
godina.

\(5\) Dopuštenje iz stavka 1. ovoga članka sadrži uvjete zaštite
prirode, rok na koji se izdaje te obavijest o potrebi dostavljanja
izvješća ili rezultata istraživanja.

\(6\) Inventarizacija i praćenje stanja očuvanosti prirode (monitoring)
u zaštićenom području koji ne uključuju korištenje invazivnih metoda s
jedinkama strogo zaštićenih vrsta, a koje provode javne ustanove za
upravljanje zaštićenim područjima prema od Ministarstva standardiziranoj
metodologiji i protokolu, ne smatraju se istraživanjem u smislu ovoga
članka.

Članak 145.a (NN [80/13](https://www.zakon.hr/cms.htm?id=27247),
[15/18](https://www.zakon.hr/cms.htm?id=27249))

Dopuštenje iz članaka 144. i 145. ovoga Zakona izdaje:

-- Ministarstvo za zahvate i istraživanja na području strogog rezervata,
nacionalnog parka, posebnog rezervata i parka prirode,

-- upravno tijelo za zahvate i istraživanja na području spomenika
prirode, regionalnog parka, značajnog krajobraza, park-šume i spomenika
parkovne arhitekture.

Posjećivanje

Članak 146.

\(1\) Zaštićena područja mogu se posjećivati na način koji ne ugrožava
njihove vrijednosti niti provođenje zaštite.

\(2\) Posjećivanje zaštićenog područja dopušteno je svima pod jednakim
uvjetima u skladu s ovim Zakonom i na temelju njega donesenim propisima.

\(3\) Ako bi posjećivanje zaštićenih područja moglo ugroziti njihovo
očuvanje i/ili sigurnost posjetitelja, može se zabraniti ili ograničiti
naredbom koju donosi ministar.

\(4\) Naredba iz stavka 3. ovoga članka objavljuje se u »Narodnim
novinama«.

Članak 147.

\(1\) Vlasnik ili nositelj prava u zaštićenom području dužan je
dopustiti posjećivanje, ako posebnim propisom nije propisano drukčije.

\(2\) Ako je vlasnik ili nositelj prava zbog posjećivanja podvrgnut
ograničenjima ministar može odlukom utvrditi naknadu.

\(3\) U odluci iz stavka 2. ovoga članka određuje se visina naknade
vlasniku ili nositelju prava za eventualna ograničenja kojima je
podvrgnut.

Članak 148. (NN [80/13](https://www.zakon.hr/cms.htm?id=27247),
[15/18](https://www.zakon.hr/cms.htm?id=27249))

Brisan.

Skrb o zaštićenom području

Članak 149.

\(1\) Skrb o zaštićenom području, dijelu zaštićenog područja ili
području ekološke mreže, osim kada se radi o šumama i šumskom zemljištu
u vlasništvu Republike Hrvatske, može se, na temelju provedenoga javnog
natječaja, ugovorom povjeriti osobi koja nije njezin vlasnik ili
nositelj prava.

\(2\) Natječaj provodi nadležna javna ustanova. Na temelju rezultata
natječaja sklapa se ugovor.

\(3\) Ugovorom iz stavka 1. ovoga članka utvrđuje se:

-- područje koje je predmet ugovorene skrbi,

-- mjere zaštite koje vlasnik ili nositelj prava treba poduzimati za
vrijeme važenja ugovora, a osobito mjere zaštite vrsta i stanišnih
tipova iz popisa vrsta i stanišnih tipova utvrđenih sukladno provedbenim
propisima donesenim na temelju ovoga Zakona, kojima se osigurava njihov
dugoročni opstanak na tom području,

-- te druga međusobna prava i obveze u vezi sa skrbi.

Članak 150.

\(1\) Ugovor iz članka 149. stavka 3. ovoga Zakona javna ustanova koja
upravlja zaštićenim područjem od državnog značenja i/ili područjem
ekološke mreže donosi uz prethodnu suglasnost Ministarstva.

\(2\) Ugovor iz članka 149. stavka 3. ovoga Zakona javna ustanova koja
upravlja zaštićenim područjem od lokalnog značenja donosi uz suglasnost
izvršnog tijela jedinice lokalne, odnosno područne (regionalne)
samouprave.

\(3\) Javna ustanova iz stavaka 1. i 2. ovoga članka dužna je u roku od
osam dana od dana potpisivanja ugovora o skrbi dostaviti jedan primjerak
ugovora Ministarstvu, odnosno izvršnom tijelu jedinice lokalne, odnosno
područne (regionalne) samouprave.

#### B) STROGO ZAŠTIĆENE VRSTE

##### 1. Proglašavanje strogo zaštićenih vrsta

Članak 151. (NN [80/13](https://www.zakon.hr/cms.htm?id=27247),
[15/18](https://www.zakon.hr/cms.htm?id=27249),
[14/19](https://www.zakon.hr/cms.htm?id=38733))

\(1\) Strogo zaštićenim vrstama proglašavaju se zavičajne divlje vrste
koje su ugrožene ili su usko rasprostranjeni endemi ili divlje vrste za
koje je takav način zaštite propisan propisima Europske unije kojima se
uređuje očuvanje divljih biljnih i životinjskih vrsta ili međunarodnim
ugovorima kojih je Republika Hrvatska stranka.

\(2\) Strogo zaštićene vrste temeljem Crvenog popisa, vodeći računa o
načelu predostrožnosti i ostalim kriterijima propisanim ovim Zakonom,
proglašava ministar pravilnikom.

\(3\) Pravilnikom iz stavka 2. ovoga članka propisuju se i opće mjere
zaštite strogo zaštićenih vrsta i njihovih staništa, detaljni sadržaj
zahtjeva za izdavanje dopuštenja za odstupanja od strogih mjera zaštite,
postupanje s mrtvim ili ozlijeđenim primjercima strogo zaštićenih vrsta,
sadržaj, način izrade i postupak donošenja plana upravljanja s akcijskim
planom i druga pravila postupanja sa strogo zaštićenim vrstama.

\(4\) Crveni popis utvrđuje i ažurira Ministarstvo, a objavljuje ga na
svojoj mrežnoj stranici.

\(5\) Plan upravljanja strogo zaštićenom vrstom s akcijskom planom
odlukom donosi ministar, osim za strogo zaštićene vrste kojima se
gospodari prema posebnim propisima iz područja lovstva i ribarstva, za
koje plan upravljanja s akcijskim planom uz suglasnost Ministarstva
donosi ministar nadležan za poslove lovstva, ribarstva i akvakulture.

Članak 152. (NN [80/13](https://www.zakon.hr/cms.htm?id=27247),
[15/18](https://www.zakon.hr/cms.htm?id=27249))

\(1\) Mjere zaštite strogo zaštićenih vrsta i mjere zaštite njihovih
staništa sastavni su dio uvjeta zaštite prirode iz članka 23., članka
48. stavka 8. i članka 143. ovoga Zakona.

\(2\) U hitnim slučajevima ministar može naredbom odrediti mjere zaštite
za strogo zaštićene vrste i mjere zaštite njihovih staništa.

\(3\) Ako je neko područje povremeno ili privremeno stanište strogo
zaštićene vrste, a njezina se zaštita ne može osigurati na neki drugi
način, ministar može naredbom proglasiti to područje ili neki njegov dio
privremeno zaštićenim, ali ne duže od šest mjeseci.

\(4\) Naredba iz stavaka 2. i 3. ovoga članka objavljuje se u »Narodnim
novinama«.

\(5\) Ministarstvo može rješenjem po službenoj dužnosti odrediti mjere
zaštite za strogo zaštićene vrste i mjere zaštite njihovih staništa.

##### 2. Zabranjene radnje sa strogo zaštićenim vrstama

Članak 153. (NN [80/13](https://www.zakon.hr/cms.htm?id=27247),
[15/18](https://www.zakon.hr/cms.htm?id=27249))

\(1\) Zabranjeno je namjerno branje, rezanje, sječa, iskopavanje,
sakupljanje ili uništavanje jedinki strogo zaštićenih biljaka, gljiva,
lišajeva i algi iz prirode u njihovu prirodnom području
rasprostranjenosti.

\(2\) Zabranjuju se sljedeće radnje sa strogo zaštićenim životinjama iz
prirode u njihovu prirodnom području rasprostranjenosti:

-- svi oblici namjernog hvatanja ili ubijanja,

-- namjerno uznemiravanje, posebno u vrijeme razmnožavanja, podizanja
mladih, hibernacije i migracije,

-- namjerno uništavanje ili uzimanje jaja te njihovo čuvanje, čak i ako
su prazna,

-- namjerno uništavanje, oštećivanje ili uklanjanje njihovih razvojnih
oblika, gnijezda ili legla,

-- oštećivanje ili uništavanje područja njihova razmnožavanje ili
odmaranja.

\(3\) Zabranjeno je držanje, prijevoz, prodaja, razmjena te nuđenje na
prodaju ili razmjenu živih ili mrtvih jedinki iz prirode strogo
zaštićenih vrsta iz stavaka 1. i 2. ovoga članka, a kad se radi o
pticama, navedene zabrane odnose se i na bilo koji njihov lako
prepoznatljivi dio ili derivat.

\(4\) Zabrane iz stavaka 1., 2. i 3. ovoga članka odnose se na sve
razvojne oblike strogo zaštićenih vrsta.

\(5\) Zabrane iz stavaka 2. i 3. ovoga članka odnose se na sve ptice iz
prirode koje se prirodno pojavljuju na teritoriju Republike Hrvatske.

Članak 154. (NN [80/13](https://www.zakon.hr/cms.htm?id=27247),
[15/18](https://www.zakon.hr/cms.htm?id=27249),
[14/19](https://www.zakon.hr/cms.htm?id=38733))

\(1\) Svaka osoba dužna je prijaviti Ministarstvu slučajno uhvaćene
i/ili usmrćene strogo zaštićene životinje.

\(2\) Odredba stavka 1. ovoga članka ne odnosi se na strogo zaštićene
vrste kojima se gospodari prema posebnim propisima iz područja lovstva i
ribarstva.

\(3\) Ministarstvo vodi sustav za dojavu i praćenje uhvaćenih,
usmrćenih, ozlijeđenih i bolesnih strogo zaštićenih životinja i
evidenciju te utvrđuje mjere zaštite u cilju sprječavanja negativnog
utjecaja na pojedine vrste.

\(4\) Nalaznik je dužan postupati na način kako je to određeno u okviru
sustava za dojavu.

##### 3. Izuzeća od zabranjenih radnji

Članak 155. (NN [80/13](https://www.zakon.hr/cms.htm?id=27247),
[15/18](https://www.zakon.hr/cms.htm?id=27249))

\(1\) Pod uvjetom da ne postoje druge pogodne mogućnosti te da
odstupanje neće štetiti održavanju populacija strogo zaštićenih vrsta u
povoljnom stanju očuvanja u njihovu prirodnom području
rasprostranjenosti, Ministarstvo može dopustiti odstupanje od odredbi
članka 153. ovoga Zakona:

-- u interesu zaštite divljih vrsta biljaka i životinja te očuvanja
prirodnih staništa,

-- radi sprječavanja ozbiljne štete, posebice na usjevima, stoci,
šumama, ribnjacima i vodama te ostalim oblicima imovine,

-- u interesu javnog zdravlja, sigurnost ljudi i imovine ili zbog
ostalih razloga prevladavajućeg javnog interesa, uključujući interese
socijalne ili gospodarske prirode te korisnih posljedica od primarnog
značaja za okoliš,

-- u svrhu istraživanja i edukacije, repopulacije i reintrodukcije tih
vrsta te za to potrebnih postupaka razmnožavanja, uključujući umjetno
razmnožavanje biljaka,

-- kako bi se dopustilo, pod strogo nadziranim uvjetima, na selektivnoj
osnovi i u ograničenom razmjeru, uzimanje i zadržavanje određenih
primjeraka strogo zaštićenih vrsta u ograničenom broju.

\(2\) Za divlje vrste ptica odstupanje iz stavka 1. ovoga članka ne može
se odobriti u interesu očuvanja prirodnih staništa, radi sprječavanja
štete na ostalim oblicima imovine, kao ni radi sigurnosti imovine ili
ostalih razloga prevladavajućeg javnog interesa, uključujući interese
socijalne ili gospodarske prirode te korisnih posljedica od primarnog
značaja za okoliš, ali se dodatno može odobriti u interesu sigurnosti
zračnog promet.

\(3\) Za odstupanje iz stavaka 1. i 2. ovoga članka pravna ili fizička
osoba dužna je ishoditi dopuštenje Ministarstva.

\(4\) Iznimno od odredbi članka 153. ovoga Zakona zabrane se ne odnose
na ptice koje se nalaze na popisu divljači sukladno posebnom propisu iz
područja lovstva, a na koje se primjenjuju odredbe članaka 62. i 63.
ovoga Zakona.

\(5\) Kada Ministarstvo dopusti držanje strogo zaštićene životinje iz
prirode, dopuštenjem iz stavka 3. ovoga članka može utvrditi i obvezu
označavanja. Označavanje se provodi sukladno odredbama članka 85. ovoga
Zakona, a provodi ga i troškove označavanja snosi fizička ili prava
osoba koja je ishodila dopuštenje.

Članak 156. (NN [80/13](https://www.zakon.hr/cms.htm?id=27247),
[14/19](https://www.zakon.hr/cms.htm?id=38733))

Zahtjev za izdavanje dopuštenja iz članka 155. stavka 3. ovoga Zakona
sadrži:

-- opis planirane aktivnosti i njezina utjecaja na jedinke u populaciji
predmetne vrste,

-- način provedbe planirane aktivnosti,

-- podatke o lokaciji obavljanja aktivnosti,

-- obrazloženje potrebe za provođenjem planirane aktivnosti.

Članak 157. (NN [80/13](https://www.zakon.hr/cms.htm?id=27247),
[15/18](https://www.zakon.hr/cms.htm?id=27249))

\(1\) Ministarstvo izdaje dopuštenje iz članka 155. stavka 3. ovoga
Zakona ako utvrdi da ne postoje druge pogodne mogućnosti te da
odstupanje neće štetiti održavanju populacija strogo zaštićenih vrsta u
njihovu prirodnom području rasprostranjenosti te da neće negativno
utjecati na povoljno stanje očuvanja.

\(2\) Dopuštenje iz članka 155. stavka 3. ovoga Zakona se izdaje na rok
do dvije godine.

\(3\) Dopuštenje iz članka 155. stavka 3. ovoga Zakona sadrži uvjete za
obavljanje aktivnost, rok obavljanja aktivnosti te obvezu praćenja i
izvješćivanja o provedenoj aktivnosti.

\(4\) Pravna ili fizička osoba kojoj je izdano dopuštenje iz članka 155.
stavka 3. ovoga Zakona dužna je izvijestiti Ministarstvo o provedenoj
aktivnosti.

\(5\) U interesu javnog zdravlja, sigurnosti ljudi i imovine
Ministarstvo može donijeti usmeno rješenje za odstupanje od odredbi
članka 153. ovoga Zakona.

\(6\) Pisani otpravak usmenog rješenja mora se dostaviti stranki.

Članak 158.

Ministarstvo po službenoj dužnosti izdaje dopuštenje iz članka 155.
stavka 3. ovoga Zakona kada se odstupanje planira provesti temeljem
planova gospodarenja ili planova upravljanja divljom vrstom koje donosi
nadležno tijelo državne uprave, ako utvrdi potrebu za ujednačenim
postupanjem ili u drugim slučajevima kada ocijeni potrebnim.

Članak 159.

Ministarstvo vodi evidenciju o izdanim dopuštenjima iz članka 155.
stavka 3. ovoga Zakona.

#### C) ZAŠTIĆENI MINERALI I FOSILI

Članak 160. (NN [80/13](https://www.zakon.hr/cms.htm?id=27247),
[14/19](https://www.zakon.hr/cms.htm?id=38733))

\(1\) Minerale i fosile koji su značajni zbog svoje rijetkosti, veličine
ili izgleda, ili obrazovnog i znanstvenog značenja, utvrđuje i
proglašava zaštićenim dijelovima prirode Ministarstvo rješenjem.

\(2\) Rješenje iz stavka 1. objavljuje se u »Narodnim novinama«.

\(3\) Zaštićeni dijelovi prirode iz stavka 1. ovog članka upisuju se u
Upisnik zaštićenih minerala i fosila koji vodi Ministarstvo.

\(4\) Upis zaštićenih dijelova prirode iz stavka 1. ovog članka i
njihovo brisanje iz Upisnika zaštićenih minerala i fosila obavlja se na
temelju akta o proglašavanju te akta o prestanku zaštite.

Članak 161.

\(1\) Zabranjeno je uništavati zaštićene minerale i fosile te provoditi
zahvate i/ili radnje koji mogu dovesti do oštećenja zaštićenih minerala
i fosila i njihova nalazišta.

\(2\) Zabranjeno je uzimati iz prirode i/ili izvoziti zaštićene minerale
i fosile.

Članak 162.

\(1\) Iznimno od članka 161. stavka 2. ovoga Zakona, pravna i fizička
osoba koja planira uzimanje iz prirode i/ili izvoz zaštićenog minerala i
fosila, u svrhu znanstvenog i stručnog istraživanja, obrazovanja,
izlaganja na izložbama i sl. dužna je ishoditi dopuštenje Ministarstva.

\(2\) Zahtjev za izdavanjem dopuštenja iz stavka 1. ovoga članka sadrži
osobito podatke o:

-- lokaciji uzimanja,

-- količini i vrsti minerala i fosila,

-- svrsi uzimanja i/ili izvoza.

\(3\) Ministarstvo izdaje dopuštenje iz stavka 1. ovoga članka ako
utvrdi da uzimanje i/ili izvoz neće štetiti stanju očuvanosti zaštićenih
minerala i fosila.

\(4\) Dopuštenje iz stavka 1. ovoga članka izdaje se na rok od jedne
godine.

\(5\) Dopuštenje iz stavka 1. ovoga članka obvezno sadrži uvjete zaštite
prirode, svrhu uzimanja, uvjete uzimanja i/ili izvoza, rok uzimanja ili
izvoza te druge uvjete prema ocjeni Ministarstva.

Članak 163. (NN [80/13](https://www.zakon.hr/cms.htm?id=27247),
[15/18](https://www.zakon.hr/cms.htm?id=27249))

\(1\) Zaštićeni minerali i fosili čuvaju se na mjestu nalaza (in situ).

\(2\) Ako zaštićene minerale i fosile nije moguće zaštititi na nalazištu
daju se na čuvanje pravnoj ili fizičkoj osobi koja će osigurati njihovu
stručnu zaštitu (ex situ) i omogućiti njihovu uporabu u svrhu
obrazovanja, muzejske djelatnosti, znanosti i zaštite prirode.

\(3\) Uvjete pod kojima se zaštićeni minerali i fosili mogu dati pravnoj
ili fizičkoj osobi na zaštitu i čuvanje utvrđuje Ministarstvo
dopuštenjem.

Članak 164.

\(1\) Pravna i fizička osoba koja planira provoditi istraživanje
nalazišta zaštićenog minerala i fosila dužna je ishoditi dopuštenje
Ministarstva.

\(2\) Na postupak izdavanja dopuštenja iz stavka 1. ovoga članka na
odgovarajući način se primjenjuju odredbe članka 162. ovoga Zakona.

#### D) PRAVA I OGRANIČENJA OSOBA U ZAŠTIĆENIM DIJELOVIMA PRIRODE

Pravo prvokupa

Članak 165. (NN [80/13](https://www.zakon.hr/cms.htm?id=27247),
[15/18](https://www.zakon.hr/cms.htm?id=27249))

\(1\) Vlasnik nekretnine unutar nacionalnog parka, strogog ili posebnog
rezervata koji namjerava takvu nekretninu prodati, dužan je pisanim
podneskom (u daljnjem tekstu: ponuda), tu nekretninu najprije ponuditi
na prodaju Republici Hrvatskoj, odnosno tijelu državne uprave nadležno
za državnu imovinu, a ako tijelo državne uprave nadležno za državnu
imovinu ne prihvati ponudu u roku od 30 dana od dana zaprimanja ponude,
dužan je tu nekretninu ponuditi na prodaju najprije jedinici područne
(regionalne) samouprave, pa nakon isteka novog roka od 30 dana jedinici
lokalne samouprave na čijem se području nalazi nekretnina.

\(2\) Vlasnik nekretnine dužan je u ponudi navesti uvjete prodaje i
cijenu te uz ponudu priložiti izvod iz zemljišne knjige, izvadak iz
katastra i kopiju katastarskog plana te jamčiti zaštitu od evikcije.

\(3\) Tijelo državne uprave nadležno za državnu imovinu je dužna u roku
od 30 dana od dana zaprimanja ponude pisanim putem obavijestiti vlasnika
nekretnine o prihvaćanju ili neprihvaćanju ponude. Nakon toga jedinica
područne (regionalne) samouprave, u novom roku od 30 dana, pa zatim
jedinica lokalne samouprave u roku od sljedećih 30 dana, od dana
zaprimanja ponude dužni su pisanim putem obavijestiti vlasnika
nekretnine o prihvaćanju ili neprihvaćanju ponude. Ako istekom roka
vlasnik nekretnine ne primi pisanu obavijest o prihvaćanju ponude,
smatrat će se da ponuda nije prihvaćena.

\(4\) Tijelo državne uprave nadležno za državnu imovinu donosi odluku iz
stavka 3. ovoga članka na temelju mišljenja Ministarstva.

\(5\) Tijelo nadležno za geodetske poslove i katastar dostavit će
nadležnom sudu podatke i dokumentaciju o katastarskim česticama za
nekretnine iz stavka 1. ovoga članka, koji će po službenoj dužnosti
izvršiti zabilježbu zabrane otuđenja na nekretninama u vlasništvu
Republike Hrvatske i prava prvokupa u korist Republike Hrvatske,
jedinica lokalne ili područne (regionalne) samouprave, na nekretninama u
vlasništvu drugih osoba.

Članak 166.

\(1\) Ako ponuda ne bude prihvaćena u rokovima iz članka 165. stavka 3.
ovoga Zakona, vlasnik nekretnine može nekretninu prodati drugoj osobi po
cijeni koja nije niža od cijene navedene u ponudi i pod uvjetima koji za
kupca nisu povoljniji od uvjeta koje sadrži ponuda iz članka 165. stavka
2. ovoga Zakona.

\(2\) Ništetan je ugovor o kupoprodaji sklopljen protivno članku 165.
ovoga Zakona i stavku 1. ovoga članka.

Izvlaštenje i ograničenje vlasničkog prava

Članak 167.

\(1\) Kada je to nužno radi provedbe zaštite i očuvanja zaštićenih
dijelova prirode, smatra se da postoji interes Republike Hrvatske za
izvlaštenje ili ograničenje vlasničkih i drugih stvarnih prava na
nekretninama u zaštićenom području.

\(2\) Postupak izvlaštenja prava vlasništva nekretnine provodi se
sukladno posebnom propisu.

Članak 168. (NN [80/13](https://www.zakon.hr/cms.htm?id=27247),
[15/18](https://www.zakon.hr/cms.htm?id=27249))

\(1\) Republika Hrvatska može na zahtjev vlasnika nekretnine u
zaštićenom području koje je proglasio Hrvatski sabor ili Vlada, za
tržišnu cijenu otkupiti nekretninu ili ponuditi drugu jednako vrijednu
nekretninu, koju radi ograničenja i zabrana iz ovoga Zakona nije moguće
upotrebljavati za djelatnost za koju se upotrebljavala prije zaštite,
ili se može upotrebljavati tek u neznatnoj mjeri.

\(2\) Jedinica područne (regionalne) samouprave može na zahtjev vlasnika
nekretnine u zaštićenom području, koje su proglasili zaštićenim na
temelju ovoga Zakona, za tržišnu cijenu otkupiti nekretninu ili ponuditi
drugu jednako vrijednu nekretninu, koju zbog ograničenja i zabrana iz
ovoga Zakona nije moguće upotrebljavati za djelatnost za koju se
upotrebljavala prije zaštite ili se može upotrebljavati tek u neznatnoj
mjeri.

\(3\) Vlasnik nekretnine ima pravo ponuditi nekretninu na prodaju
sukladno ovome članku u roku od dvije godine od dana stupanja na snagu
akta koji je prouzročio ograničenja i zabrane na nekretnini.

Naknada štete

Članak 169.

\(1\) Pravna i fizička osoba kojoj se zbog ograničenja i zabrana iz
ovoga Zakona ili na temelju njega izdanih akata o zaštiti bitno
pogoršaju postojeći uvjeti za stjecanje prihoda, a to nije moguće
nadoknaditi dopuštenom djelatnošću u okviru propisanog režima zaštite u
zaštićenom području, ima pravo na naknadu za ograničenja kojima je
podvrgnut.

\(2\) Naknada iz stavka 1. ovoga članka može se isplatiti ako
Ministarstvo ili upravno tijelo prethodno utvrdi da pravna i fizička
osoba koja je podvrgnuta ograničenjima provodi propisane uvjete zaštite
prirode.

\(3\) Iznos naknade ovisi o stupnju pogoršanja postojećih uvjeta za
stjecanje prihoda te trajanju, vrsti i opsegu ograničenja ili zabrane.

\(4\) Iznos naknade utvrđuje se sporazumno, a u slučaju spora o visini
naknade odlučuje sud.

\(5\) Naknada iz stavka 1. ovoga članka isplaćuje se na teret sredstava
državnog proračuna Ministarstva za zaštićena područja iz članka 111.
stavka 3., odnosno proračuna jedinice lokalne ili područne (regionalne)
samouprave na čijem teritoriju se nalazi zaštićeno područje iz članka
111. stavka 4. ovoga Zakona.

\(6\) Pravna osoba koja je u većinskom vlasništvu Republike Hrvatske
nema pravo na naknadu za ograničenja kojima je podvrgnuta u upravljanju
nekretninom.

Članak 170.

Republika Hrvatska ne odgovara za štetu koju prouzroče divlje vrste osim
u slučajevima određenim ovim Zakonom.

Članak 171.

\(1\) Pravna i fizička osoba kojoj životinje strogo zaštićenih vrsta
mogu uzrokovati direktnu imovinsku štetu (u daljnjem tekstu: oštećenik)
dužna je na primjeren način i na svoj trošak učiniti sve dopuštene
radnje i zahvate, kako bi spriječila nastanak štete.

\(2\) Ako nastanak štete nije moguće spriječiti na način propisan
stavkom 1. ovoga članka, oštećenik može od Ministarstva tražiti
dopuštenje za provođenje zabranjenih radnji iz članka 153. ovoga Zakona
koje se odobravaju na način i pod uvjetima propisanim člancima 155. do
157. ovoga Zakona.

\(3\) Na naknadu štete koju počine životinje strogo zaštićenih vrsta za
koje je odobreno odstupanje od strogih mjera zaštite i za koje se
odstupanje odobrava sukladno planu gospodarenja za tu vrstu koji usvaja
i provodi tijelo državne uprave nadležno za poslove lovstva, primjenjuju
se odredbe posebnih propisa kojima se uređuje lovstvo.

Članak 172. (NN [80/13](https://www.zakon.hr/cms.htm?id=27247),
[15/18](https://www.zakon.hr/cms.htm?id=27249))

\(1\) Oštećenik ima pravo na naknadu štete u visini direktne imovinske
štete koju nanesu životinje strogo zaštićenih divljih vrsta ako je
poduzeo radnje i zahvate sukladno odredbama članka 171. ovoga Zakona.
Izmakla korist se ne nadoknađuje.

\(2\) Oštećenik je dužan Ministarstvu ili vještaku kojega je ovlastio
ministar prijaviti nastanak štetnog događaja bez odgađanja, a najkasnije
u roku od tri dana od dana nastanka štete, odnosno najkasnije u roku od
24 sata od dana nastanka štete koju prouzroče strogo zaštićene velike
zvijeri na domaćim životinjama.

\(3\) Oštećenik i vještak utvrđuju na mjestu štetnog događaja činjenice
koje su važne za ustanovljenje nastanka štete, uzročnika i visinu štete,
o čemu vještak sastavlja zapisnik o očevidu.

\(4\) Ako oštećenik uredno prijavi štetu, a vještak ne obavi očevid u
roku od tri dana od primitka prijave, oštećenik može u daljnjem roku od
petnaest dana odštetni zahtjev uputiti Ministarstvu.

\(5\) Oblik naknade i/ili iznos naknade štete utvrđuje se sporazumno
između Ministarstva i oštećenika na temelju zapisnika iz stavka 3. ovoga
članka te odštetnog cjenika i kriterija za izračun naknade štete.

\(6\) Tužba za naknadu štete može se podnijeti u roku od 60 dana od
datuma donošenja odluke Ministarstva.

\(7\) Postupak sprječavanja i naknade štete od životinja strogo
zaštićenih divljih vrsta, vođenje evidencije o predmetima za nadoknadu
štete, dopuštene radnje i zahvate radi sprječavanja štete, kriterije za
provođenje dodatnih mjera u cilju sprječavanja štete te odobravanje
troškova njihove provedbe, oblik naknade štete, iznose naknade štete
(odštetni cjenik), kriterije za izračun naknade štete, način rada i
postupanje vještaka te postupak i kriterije za imenovanje vještaka
propisuje ministar pravilnikom.

\(8\) Ministarstvo vodi jedinstveni elektronički popis vještaka i
objavljuje ga na svojoj mrežnoj stranici.

\(9\) Naknada štete iz stavka 1. ovoga članka ne može biti predmet ovrhe
na novčanoj tražbini.

\(10\) Ako oštećenik ne prijavi štetu u roku iz stavka 2. ovoga članka,
nema pravo na naknadu štete.

Članak 173.

\(1\) Ako pravna i fizička osoba započne djelatnost ili izvođenje radnji
u prostoru koji je prirodno stanište strogo zaštićene divlje vrste i u
kojemu ona već obitava te postoji predvidivi rizik od nastanka štete od
strogo zaštićene divlje vrste, umanjuje se iznos naknade štete za
predvidivi rizik.

\(2\) Predvidivi rizik iz stavka 1. ovoga članka utvrđuje Ministarstvo
na temelju pribavljenoga stručnog mišljenja mjerodavne institucije ili
ovlaštene stručne osobe.

\(3\) Sadržaj stručnog mišljenja, način utvrđivanja predvidivog rizika
nastanka štete te kriterij za umanjenje iznosa naknade štete temeljem
predvidivog rizika ministar će propisati pravilnikom iz članka 172.
stavka 7. ovoga Zakona.

Članak 174.

\(1\) Svaki zahvat ili djelovanje u prirodi izvršen bez pravne osnove
koji umanjuje, oštećuje ili uništava vrijednost, strukturu, kvalitetu,
raznolikost i/ili posebnost nekog dijela prirode je ekološka šteta.

\(2\) Osoba koja je počinila ekološku štetu dužna je nadoknaditi je.

\(3\) Ekološka šteta se nadoknađuje uspostavom prijašnjeg stanja u
prirodi, kakvo je bilo prije nastanka štete. U slučaju kad nije moguće u
cijelosti ili djelomično uspostaviti prijašnje stanje počinitelj je
dužan platiti Republici Hrvatskoj novčanu naknadu.

\(4\) Visina naknade iz stavka 3. ovog članka određuje se prema stupnju
zaštite prirode ako je taj dio prirode zaštićen, statusu dijela prirode,
očuvanosti, izvornosti i netaknutosti prirode te stupnju smanjenja tih
vrijednosti, stupnju smanjenja bioraznolikosti, krajobrazne raznolikosti
i georaznolikosti, stupnju estetske vrijednosti i posebnosti i/ili
raznolikosti krajobraza, stupnju i opsegu oštećenja i/ili uništenja
dijela prirode, stupnju površinskih ili podzemnih, geoloških,
hidrogeoloških i geomorfoloških vrijednosti prirode te stupnju njihova
oštećenja, stupnju oštećenja staništa, površini zahvaćenoj zahvatom,
odnosno djelovanjem, utjecaju na očuvanje toga dijela prirode za
budućnost i dr.

\(5\) Okvirnu visinu naknade na temelju kriterija iz stavka 4. ovoga
članka propisuje ministar pravilnikom.

\(6\) Visina naknade štete prouzročene nedopuštenom radnjom u odnosu na
pojedine jedinke strogo zaštićenih divljih vrsta utvrđuje se prema
odštetnom cjeniku koji će donijeti ministar.

\(7\) Naknada iz stavka 3. i 6. ovoga članka plaća se Republici
Hrvatskoj.

### VII. POSTUPOVNE ODREDBE

Članak 175. (NN [80/13](https://www.zakon.hr/cms.htm?id=27247),
[15/18](https://www.zakon.hr/cms.htm?id=27249),
[14/19](https://www.zakon.hr/cms.htm?id=38733))

Nositelj zahvata dužan je od nadležnog tijela iz članka 29. ovoga Zakona
ishoditi izmjenu rješenja iz članka 33. stavka 2. ovoga Zakona za
izmjenu zahvata.

\(2\) Nadležno tijelo iz članka 29. ovoga Zakona će po službenoj
dužnosti donijeti izmjenu rješenja iz članka 33. stavka 2. ovoga Zakona
ako se na temelju rezultata provedenog programa praćenja i izvješćivanja
o stanju ciljeva očuvanja i cjelovitosti područja ekološke mreže utvrdi
da je provedbom zahvata unatoč primjeni mjera ublažavanja propisanih
rješenjem iz članka 33. stavka 2. ovoga Zakona došlo do značajnog
utjecaja na ciljeve očuvanja i cjelovitost područja ekološke mreže.

\(3\) Ministarstvo će po službenoj dužnosti donijeti rješenje kojim neće
dopustiti proširenje matičnog fonda u uzgoju divlje vrste, ako se
proširenje planira jedinkama koje nemaju zakonito podrijetlo.

\(4\) Podnositelj zahtjeva dužan je ishoditi izmjenu dopuštenja iz
članaka 105., 144. i 145. ovoga Zakona u slučaju promjene vremena
obavljanja istraživanja i/ili radnje i/ili zahvata i načina obavljanja
istraživanja i/ili radnje i/ili provođenja zahvata.

\(5\) Rješenje o izmjeni dopuštenja iz članka 105., 144. i 145. ovoga
Zakona donosi upravno tijelo, odnosno Ministarstvo koje je izdalo
dopuštenje koje se mijenja.

\(6\) Ministarstvo može u bilo kojem trenutku ukinuti, u cijelosti ili
djelomično, rješenje iz članka 33. stavka 2. ovoga Zakona, kao i
rješenje iz stavaka 1., 2., 3. i 5. ovoga članka te dopuštenja iz
članaka 59., 64., 74., 82., 89., 96., 105., 110., 144., 145., 155., 162.
i 164. ovoga Zakona u slučaju nepridržavanja njima propisanih uvjeta ili
mjera ublažavanja ili nastanka nepredviđenih događaja s negativnim
učincima na prirodu.

Članak 176. (NN [80/13](https://www.zakon.hr/cms.htm?id=27247),
[15/18](https://www.zakon.hr/cms.htm?id=27249))

Nadležno tijelo po prijedlogu inspektora zaštite prirode iz članka 224.
stavaka 1. i 3. ovoga Zakona rješenjem ukida rješenje iz članka 175.
stavaka 1., 2. i 5. ovoga Zakona, dopuštenje iz članaka 59., 64., 74.,
82., 89., 96., 105., 110., 144., 145., 155., 162. i 164. ovoga Zakona,
kao i ovlaštenje iz članaka 67. i 95. ovoga Zakona.

Članak 177. (NN [80/13](https://www.zakon.hr/cms.htm?id=27247),
[15/18](https://www.zakon.hr/cms.htm?id=27249))

Rješenje iz članaka 30., 31., 33., 34., 35., 38., 41., 43., 48., 50.,
67.b, 95.b, 100., 101., 102., 109., 152., 157., 160., članka 175.
stavaka 1., 2., 3. i 5. i članka 176. ovoga Zakona, dopuštenje iz
članaka 59., 64., 74., 82., 89., 96., 105., 110., 144., 145., 155.,
162., 163. i 164. ovoga Zakona, ovlaštenje iz članka 67. i 95. ovoga
Zakona, kao i odluka o koncesijskom odobrenju iz članka 189. ovoga
Zakona je upravni akt.

\(2\) Protiv rješenja iz članaka 30., 31., 33., 43., 48., 50., članka
175. stavaka 1. i 5. i članka 176. ovoga Zakona, dopuštenja iz članaka
105., 144. i 145. ovoga Zakona koje je donijelo upravno tijelo, kao i
odluke o koncesijskom odobrenju iz članka 189. ovoga Zakona koju je
donio ravnatelj ili upravno vijeće nadležne javne ustanove može se
izjaviti žalba Ministarstvu.

\(3\) Protiv rješenja iz članaka 30., 31., 33., 43., 48., 50., članka
175. stavaka 1., 2., 3. i 5. i članka 176. ovoga Zakona i dopuštenja iz
članaka 105., 144. i 145. ovoga Zakona koje je donijelo Ministarstvo te
rješenja iz članaka 34., 35., 38., 41., 67.b, 95.b, 100., 101., 102.,
109., 152., 157., 160. i članka 175. stavka 3. ovoga Zakona i dopuštenja
iz članaka 59., 64., 74., 82., 89., 96., 105., 110., 155., 162., 163. i
164. ovoga Zakona te ovlaštenja iz članka 67. i članka 95. ovoga Zakona
nije dopuštena žalba, ali se može pokrenuti upravni spor.

### VIII. KONCESIJE I KONCESIJSKA ODOBRENJA NA ZAŠTIĆENIM PODRUČJIMA I SPELEOLOŠKIM OBJEKTIMA

#### 1. Koncesije

Članak 178.

\(1\) Koncesijom se stječe pravo gospodarskog korištenja prirodnih
dobara, osim na šumama i šumskom zemljištu u vlasništvu Republike
Hrvatske ili pravo obavljanja djelatnosti od interesa za Republiku
Hrvatsku te pravo na izgradnju i korištenje objekata i postrojenja
potrebnih za obavljanje tih djelatnosti u zaštićenim područjima i
speleološkim objektima na kojima je to dopušteno sukladno ovom Zakonu.

\(2\) Na pitanja vezana uz koncesije koja nisu uređena ovim Zakonom
primjenjuje se Zakon o koncesijama.

Članak 179.

\(1\) Koncesija se ne može dati u strogom rezervatu.

\(2\) U nacionalnom parku, posebnom rezervatu i speleološkom objektu
koncesija se može dati na način propisan ovim Zakonom.

\(3\) Koncesije na pomorskom dobru u nacionalnom parku i posebnom
rezervatu mogu se dodijeliti prema posebnom propisu kojim se uređuje
davanje koncesija na pomorskom dobru.

\(4\) U parku prirode, regionalnom parku, park-šumi, značajnom
krajobrazu i spomeniku parkovne arhitekture koncesija se može dati prema
posebnom propisu uz mišljenje Ministarstva. Mišljenje nije potrebno kad
odluku o koncesiji donosi Vlada ili Hrvatski sabor.

\(5\) Nadležna javna ustanova ne mora imati koncesiju za korištenje
prirodnih dobara na zaštićenom području kojim upravlja.

\(6\) Vlada može posebnom odlukom odrediti pojedina zaštićena područja,
odnosno druge dijelove prirode u vlasništvu Republike Hrvatske ili
pomorsko dobro na kojem se nalaze zaštićeni dijelovi prirode, na kojima
se ne može dati koncesija.

Članak 180.

\(1\) Koncesija se daje na temelju provedenoga javnog nadmetanja
sukladno Zakonu o koncesijama.

\(2\) Obavijest o namjeri davanja koncesije osim podataka propisanih
Zakonom o koncesijama mora sadržavati i uvjete zaštite prirode koje
utvrđuje Ministarstvo.

\(3\) Uvjeti zaštite prirode sastavni su dio odluke o davanju koncesije
i ugovora o koncesiji.

Članak 181.

\(1\) Odluka o davanju koncesije osim podataka propisanih Zakonom o
koncesijama sadrži osobito:

-- zaštićeni dio prirode, odnosno speleološki objekt za koji se daje
koncesija,

-- namjene za koje se koncesija dodjeljuje,

-- uvjete zaštite prirode.

\(2\) Odluku o davanju koncesije donosi Ministarstvo:

-- za nacionalne parkove i posebne rezervate,

-- za parkove prirode ako posebnim zakonom nije drukčije određeno,

-- za speleološke objekte.

\(3\) Za druga zaštićena područja odluku o davanju koncesije donosi
nadležno tijelo jedinice područne (regionalne) samouprave.

Članak 182.

\(1\) Na osnovi odluke o davanju koncesije davatelj koncesije i odabrani
najpovoljniji ponuditelj sklapaju ugovor o koncesiji koji mora biti u
skladu s ovim Zakonom i Zakonom o koncesijama.

\(2\) Visina naknade za koncesiju kao stalan jednaki iznos i/ili
varijabilni iznos utvrđuje se ovisno o namjeni, opsegu i visini
potrebnih ulaganja, pogodnostima i materijalnim učincima koji se postižu
koncesijom, ograničenjima kojima je podvrgnut koncesionar propisanim
uvjetima zaštite prirode te drugim mjerilima i tržišnim uvjetima koje
utvrđuje davatelj koncesije, kao i kriterijima propisanim Zakonom o
koncesijama.

Članak 183.

\(1\) Ugovor o koncesiji prestaje važiti ispunjenjem uvjeta koji su
propisani Zakonom o koncesijama.

\(2\) Ugovorom o koncesiji mogu se utvrditi i drugi uvjeti za prestanak
važenja, a osobito ako promjenom režima zaštite područja na kojem je
izdana koncesija nastanu razlozi koji sprječavaju dodjeljivanje, odnosno
korištenje koncesije na tom području.

Članak 184.

Koncesionar je dužan poduzimati mjere zaštite zaštićenog područja,
odnosno speleološkog objekta, na način i pod uvjetima utvrđenim ugovorom
o koncesiji i ovim Zakonom i na temelju njega donesenim propisima.

Članak 185.

\(1\) Ako u tijeku trajanja koncesije na zaštićenom području ili
speleološkom objektu nastanu nepredvidive promjene ili oštećenja zbog
kojih je potrebno ograničiti opseg koncesije i način njezina provođenja,
koncesionar je dužan poduzeti sve radnje i mjere koje mu u cilju
sprječavanja nastalih promjena ili oštećenja naredi Ministarstvo ili
upravno tijelo.

\(2\) U slučaju poduzimanja radnji i mjera iz stavka 1. ovoga članka
koncesionar ima pravo na naknadu stvarne štete.

\(3\) Ako se koncesionar ne pridržava izdanih uvjeta zaštite prirode,
dužan je nadoknaditi nastalu štetu, uspostaviti prijašnje stanje ili
provesti kompenzacijske uvjete sukladno odredbama ovoga Zakona.

Članak 186.

Naknada za koncesiju koju daje Ministarstvo plaća se u korist državnog
proračuna, a naknada za koncesiju koju daje nadležno tijelo jedinice
područne (regionalne) samouprave uplaćuje se u korist proračuna te
jedinice.

Članak 187.

Koncesija na zaštićenom području ili speleološkom objektu daje se
sukladno ovom Zakonu na rok od šest do 55 godina.

#### 2. Koncesijska odobrenja

Članak 188. (NN [80/13](https://www.zakon.hr/cms.htm?id=27247),
[15/18](https://www.zakon.hr/cms.htm?id=27249))

\(1\) Javne ustanove mogu dati koncesijsko odobrenje pravnim ili
fizičkim osobama na vrijeme do pet godina za gospodarsko korištenje
prirodnih dobara i/ili obavljanje drugih dopuštenih djelatnosti na
zaštićenom području i speleološkom objektu kojima upravljaju.

\(2\) Iznimno od stavka 1. ovoga članka, koncesijsko odobrenje ne može
se dati na pomorskom dobru te šumama i šumskom zemljištu u vlasništvu
Republike Hrvatske, osim za speleološke objekte koji se nalaze u šumama
i šumskom zemljištu u vlasništvu Republike Hrvatske.

\(3\) Za koncesijsko odobrenje na zaštićenom dijelu prirode koje se
izdaje prema posebnom propisu potrebno je ishoditi suglasnost
Ministarstva.

\(4\) Vlada može odlukom odrediti pojedine dijelove pomorskog dobra na
kojem se nalaze zaštićeni dijelovi prirode, a na kojem se ne može dati
koncesijsko odobrenje propisano posebnim zakonom kojim se uređuje
davanje koncesije na pomorskom dobru.

\(5\) Odluka iz stavka 4. ovoga članka objavljuje se u »Narodnim
novinama«.

\(6\) Pravne i fizičke osobe koje djelatnost u zaštićenom području
obavljaju temeljem koncesije sukladno posebnom propisu nisu dužne za
obavljanje te djelatnosti imati koncesijsko odobrenje iz stavka 1. ovoga
članka.

\(7\) Pravne i fizičke osobe iz stavka 1. moraju biti registrirane za
obavljanje djelatnosti koja je predmet davanja koncesijskog odobrenja.

\(8\) Djelatnosti za koje se može dati koncesijsko odobrenje na
zaštićenom području, način izdavanja koncesijskog odobrenja i način
utvrđivanja novčane naknade propisuje ministar pravilnikom.

Članak 189. (NN [80/13](https://www.zakon.hr/cms.htm?id=27247),
[15/18](https://www.zakon.hr/cms.htm?id=27249))

\(1\) Postupak davanja koncesijskog odobrenja provodi se javnim
prikupljanjem ponuda, a može se pokrenuti na zahtjev pravne i/ili
fizičke osobe ili po službenoj dužnosti.

\(2\) Iznimno od stavka 1. ovoga članka, koncesijsko odobrenje može se
dati neposredno na zahtjev bez prikupljanja ponuda:

-- za obavljanje jednokratnih djelatnosti ili djelatnosti koje se ne
obavljaju u kontinuitetu dužem od sedam dana na godišnjoj razini,

-- vlasniku i/ili nositelju prava na zemljištu na kojemu se nalazi
ulaz/izlaz speleološkog objekta,

-- vlasniku i/ili nositelju prava na nekretnini unutar zaštićenog
područja.

\(3\) Odluku o koncesijskom odobrenju iz stavka 1. i stavka 2.
podstavaka 2. i 3. ovoga članka donosi upravno vijeće javne ustanove, a
odluku iz stavka 2. podstavka 1. ovoga članka donosi ravnatelj nadležne
javne ustanove.

\(4\) Odluka o koncesijskom odobrenju je upravni akt, a objavljuje se na
mrežnoj stranici javne ustanove.

Članak 190.

\(1\) Protiv odluke o koncesijskom odobrenju može se izjaviti žalba
Ministarstvu.

\(2\) Žalba na odluku o koncesijskom odobrenju ne odgađa njezino
izvršenje.

Članak 191.

\(1\) Na temelju odluke o koncesijskom odobrenju davatelj koncesijskog
odobrenja i ovlaštenik sklapaju ugovor o koncesijskom odobrenju.

\(2\) Na ugovor o koncesijskom odobrenju na odgovarajući način se
primjenjuju odredbe ovoga Zakona o ugovoru o koncesiji.

\(3\) Javna ustanova dužna je u roku od osam dana od dana potpisivanja
ugovora o koncesijskom odobrenju dostaviti jedan primjerak ugovora
Ministarstvu.

\(4\) U slučaju iz članka 189. stavka 2. ovoga Zakona ne sklapa se
ugovor o koncesijskom odobrenju.

Članak 192.

\(1\) Sredstva ostvarena od naknada za koncesijska odobrenja, sukladno
ovom Zakonu, prihod su javne ustanove koja upravlja zaštićenim područjem
na kojem je izdano koncesijsko odobrenje i namijenjena su zaštiti
prirode.

\(2\) Odlukom o koncesijskom odobrenju, odnosno ugovorom o koncesijskom
odobrenju moraju se osigurati odgovarajuća jamstva za ostvarivanje
zaštite prirode.

Članak 193.

\(1\) Koncesije i koncesijska odobrenja upisuju se u Upisnik koji vodi
Ministarstvo.

\(2\) Ministarstvo dostavlja ugovor o koncesiji tijelu državne uprave
nadležnom za financije, radi upisa u Registar koncesija.

### IX. INVENTARIZACIJA I PRAĆENJE STANJA (MONITORING)

Članak 194. (NN [80/13](https://www.zakon.hr/cms.htm?id=27247),
[14/19](https://www.zakon.hr/cms.htm?id=38733))

\(1\) Ministarstvo uspostavlja i organizira inventarizaciju svih
sastavnica bioraznolikosti i georaznolikosti, kartiranje ugroženih
vrsta, stanišnih tipova i geolokaliteta te osigurava njihovo stalno i
pravodobno dopunjavanje.

\(2\) Podaci o inventarizaciji iz stavka 1. ovoga članka su javni, osim
ako se radi zaštite kritično ugroženih vrsta i/ili usko rasprostranjenih
endemičnih vrsta ili staništa te iznimno rijetkih fosila i minerala ne
proglase tajnim. Odluku o proglašavanju podataka tajnim donosi
Ministarstvo.

Članak 195. (NN [80/13](https://www.zakon.hr/cms.htm?id=27247),
[15/18](https://www.zakon.hr/cms.htm?id=27249),
[14/19](https://www.zakon.hr/cms.htm?id=38733))

\(1\) Ministarstvo uspostavlja i organizira praćenje stanja očuvanosti
prirode (monitoring).

\(2\) Praćenje stanja očuvanosti prirode obuhvaća:

-- praćenje i ocjenu stanja divljih vrsta, njihovih staništa, stanišnih
tipova, a osobito praćenje stanja nacionalno ugroženih vrsta i staništa,
vrsta propisanih posebnim propisima donesenim na temelju ovoga Zakona te
svih vrsta ptica koje prirodno obitavaju na području Republike Hrvatske,

-- praćenje stanja zaštićenih i drugih dijelova prirode.

\(3\) Iznimno od odredbe stavka 1. ovoga članka, uspostavu i
organizaciju praćenja stanja lovnih vrsta kojima se gospodari sukladno
posebnom propisu iz područja lovstva i ribolovnih vrsta kojima se
gospodari sukladno posebnom propisu iz područja ribarstva i akvakulture,
a koje su navedene u odluci iz članka 62. stavka 4. ovoga Zakona,
provodi tijelo državne uprave nadležno za poslove lovstva, ribarstva i
akvakulture.

\(4\) Praćenje stanja provodi se prema smjernicama Europske komisije za
izvještavanje sukladno članku 17. Direktive Vijeća 92/43/EEZ i članku
12. Direktive 2009/147/EZ važećim za tekuće izvještajno razdoblje.

\(5\) Podaci prikupljeni praćenjem stanja očuvanosti prirode su javni,
osim ako se radi zaštite kritično ugroženih vrsta i/ili usko
rasprostranjenih endemičnih vrsta ili staništa te iznimno rijetkih
fosila i minerala ne proglase tajnim. Odluku o proglašavanju podataka
tajnim donosi Ministarstvo.

Članak 196. (NN [80/13](https://www.zakon.hr/cms.htm?id=27247),
[14/19](https://www.zakon.hr/cms.htm?id=38733))

\(1\) Informacijski sustav zaštite prirode uspostavlja se sa svrhom
objedinjavanja i usklađivanja podataka o bioraznolikosti i zaštiti
prirode kako bi poslužili kao jedinstvena podloga u kreiranju,
organiziranju, planiranju te cjelovitom upravljanju zaštitom prirode
i/ili pojedinim sastavnicama bioraznolikosti.

\(2\) Informacijski sustav zaštite prirode sadrži podatke i informacije
o bioraznolikosti i zaštiti prirode, a osobito podatke o divljim
vrstama, stranim invazivnim vrstama, stanišnim tipovima i ekološkim
sustavima, zaštićenim područjima, područjima ekološke mreže,
georaznolikosti, speleološkim objektima te druge stručne i znanstvene
podatke.

\(3\) Ministarstvo uspostavlja i vodi informacijski sustav zaštite
prirode Republike Hrvatske, uvažavajući međunarodno prihvaćene standarde
i obveze.

Izvješćivanje

Članak 197. (NN [80/13](https://www.zakon.hr/cms.htm?id=27247),
[15/18](https://www.zakon.hr/cms.htm?id=27249),
[14/19](https://www.zakon.hr/cms.htm?id=38733))

\(1\) Na temelju dopuštenih odstupanja od mjera stroge zaštite divljih
vrsta i evidencije izdanih dopuštenja sukladno članku 155. ovoga Zakona,
Ministarstvo u skladu s odlukama Europske komisije priprema izvješće o
dopuštenim odstupanjima te ga dostavlja Europskoj komisiji. Izvješćem se
obuhvaćaju:

-- vrste koje su predmet odstupanja i razlog odstupanja, uključujući
prirodu rizika, s osvrtom na neprihvaćene alternative i korištene
znanstvene podatke,

-- sredstva, naprave ili metode dopuštene za hvatanje ili ubijanje
životinjskih vrsta i razlog njihove uporabe,

-- okolnosti kada su i gdje takva odstupanja odobrena,

-- tijelo ovlašteno za proglašenje potrebnih uvjeta i provjeru njihova
poštivanja te za odlučivanje koja se sredstva, naprave ili metode mogu
koristiti, u kojim granicama, čijim posredstvom, te koje osobe
izvršavaju taj zadatak,

-- korištene mjere nadzora i dobiveni rezultati.

\(2\) Na temelju rezultata praćenja stanja vrsta i stanišnih tipova
Ministarstvo i nadležno tijelo iz članka 195. stavka 3. ovoga Zakona, u
skladu sa smjernicama Europske komisije iz članka 195. stavka 4. ovoga
Zakona, izrađuju izvješće o stanju očuvanosti vrsta, uključujući i
ptice, te stanišnih tipova. Ministarstvo utvrđuje izvješće i dostavlja
Europskoj komisiji.

\(3\) Osim izvješća propisanih stavcima 1. i 2. ovoga članka
Ministarstvo izrađuje i utvrđuje i druga izvješća sukladno propisima
Europske unije, kao i izvješća o provedbi ratificiranih međunarodnih
ugovora iz područja zaštite prirode.

### X. PRISTUP INFORMACIJAMA I SUDJELOVANJE JAVNOSTI

Članak 198. (NN [80/13](https://www.zakon.hr/cms.htm?id=27247),
[14/19](https://www.zakon.hr/cms.htm?id=38733))

Ministarstvo, upravna tijela, nadležna tijela lokalne i područne
(regionalne) samouprave i javne ustanove dužni su osigurati javnost
podataka u svezi sa stanjem i zaštitom prirode, osim ako posebnim
zakonom ili aktom mjerodavnog tijela nije propisana tajnost podataka.

Članak 199.

Tijekom izrade propisa, odnosno akata o proglašavanju zaštićenih
dijelova prirode, planova upravljanja zaštićenim područjima, kao i opće
primjenjivih i pravno obvezujućih propisa i dokumenata u području
zaštite prirode, osigurava se sudjelovanje javnosti.

Članak 200. (NN [80/13](https://www.zakon.hr/cms.htm?id=27247),
[14/19](https://www.zakon.hr/cms.htm?id=38733))

Dokumentacija i podaci o inventarizaciji svih sastavnica bioraznolikosti
i georaznolikosti te praćenju stanja očuvanosti prirode, a osobito
zaštićenih dijelova prirode prikuplja se i čuva u Ministarstvu.

### XI. PROMICANJE ZAŠTITE PRIRODE

Članak 201. (NN [80/13](https://www.zakon.hr/cms.htm?id=27247),
[14/19](https://www.zakon.hr/cms.htm?id=38733))

\(1\) Ministarstvo, jedinice lokalne i područne (regionalne) samouprave
i javne ustanove dužni su poticati informiranje javnosti o zaštiti
prirode i njezinu očuvanju.

\(2\) U cilju promicanja zaštite prirode obilježava se Dan zaštite
prirode 22. svibnja na Međunarodni dan bioraznolikosti.

Članak 202.

\(1\) Radi promicanja zaštite prirode uspostavlja se jedinstveni
vizualni identitet.

\(2\) Vizualni identitet i knjigu standarda za njegovo korištenje
propisuje ministar pravilnikom.

Članak 203. (NN [80/13](https://www.zakon.hr/cms.htm?id=27247),
[14/19](https://www.zakon.hr/cms.htm?id=38733))

\(1\) Priznanja i nagrade za postignuća u području zaštite prirode
dodjeljuju se za:

-- ostvarene rezultate na poticanju i promicanju zaštite prirode,

-- ostvarene rezultate rada na projektima i programima u zaštiti
prirode,

-- razvoj sustava obrazovanja o zaštiti prirode u odgoju i obrazovanju,

-- dostignuća pojedinca za razvoj i unapređenje zaštite prirode na
državnoj i međunarodnoj razini,

-- znanstvenoistraživački doprinos razvoju i unapređenju zaštite
prirode,

-- doprinos stručnih institucija te strukovnih i drugih udruga razvoju i
unapređenju zaštite prirode,

-- ostvarene rezultate rada u javnim ustanovama.

\(2\) Priznanja i nagrade dodjeljuje Ministarstvo.

\(3\) Vrste, izgled, postupak i način dodjele priznanja i nagrada
propisuje ministar pravilnikom.

### XII. FINANCIRANJE ZAŠTITE PRIRODE

Članak 204. (NN [80/13](https://www.zakon.hr/cms.htm?id=27247),
[15/18](https://www.zakon.hr/cms.htm?id=27249))

\(1\) Sredstva za financiranje zaštite prirode osiguravaju se u državnom
proračunu, proračunima jedinica područne (regionalne) i lokalne
samouprave, proračunu Fonda za zaštitu okoliša i energetsku učinkovitost
te iz drugih izvora prema odredbama ovoga Zakona.

\(2\) Sredstva za financiranje zaštite prirode mogu se osigurati i kroz
sustav koncesija, koncesijskih odobrenja i drugih odgovarajućih modela
takvog financiranja sukladno posebnim propisima.

\(3\) Financiranje zaštite prirode može se osigurati i sredstvima kao
što su: donacije, krediti, sredstva međunarodne pomoći, sredstva stranih
ulaganja namijenjenih za zaštitu prirode i druga sredstva propisana
posebnim zakonom te sredstva iz instrumenata, programa i fondova
Europske unije, Ujedinjenih naroda i međunarodnih organizacija.

\(4\) Sredstva za financiranje zaštite prirode koriste se za očuvanje,
zaštitu i unapređivanje bioraznolikosti i georaznolikosti, u skladu sa
strategijama, planovima i programima.

Članak 204.a (NN [80/13](https://www.zakon.hr/cms.htm?id=27247),
[15/18](https://www.zakon.hr/cms.htm?id=27249))

\(1\) U svrhu osiguravanja financijskih sredstava za provedbu mjera
očuvanja potrebnih za ostvarivanje ciljeva očuvanja područja ekološke
mreže, Vlada odlukom na prijedlog Ministarstva donosi Program
financiranja područja ekološke mreže (u daljnjem tekstu: Program).

\(2\) Program sadrži podatke o područjima ekološke mreže, statusu
ciljnih vrsta i stanišnih tipova na tim područjima, pregled pravnih i
administrativnih odredbi kojima se osigurava očuvanje područja ekološke
mreže, pregled dosadašnjih iskustava u korištenju financijskih
instrumenata Europske unije, procjenu potrebnih financijskih sredstava
za provedbu mjera očuvanja područja ekološke mreže, strateške prioritete
očuvanja tih područja, opis ključnih mjera za ostvarivanje prioriteta,
podatke o praćenju (monitoringu), evaluaciji i ažuriranju Programa te
druge podatke prema traženju Europske komisije.

\(3\) Program se donosi za razdoblje koje se poklapa s financijskim
razdobljem Europske unije.

\(4\) Program se donosi na obrascu koji je propisala Europska komisija,
te se po donošenju dostavlja Europskoj komisiji.

\(5\) Iznimno od odredbe stavka 1. ovoga članka, uspostavu i
organizaciju praćenja stanja lovnih vrsta kojima se gospodari sukladno
posebnom propisu iz područja lovstva i ribolovnih vrsta kojima se
gospodari sukladno posebnom propisu iz područja ribarstva i akvakulture,
a koje su navedene u odluci iz članka 62. stavka 1. ovoga Zakona,
provodi tijelo državne uprave nadležno za poslove lovstva, ribarstva i
akvakulture.

\(6\) Program iz stavka 1. ovoga članka objavljuje se u »Narodnim
novinama«.

Članak 204.b (NN [80/13](https://www.zakon.hr/cms.htm?id=27247),
[15/18](https://www.zakon.hr/cms.htm?id=27249))

\(1\) Javne ustanove koje upravljaju nacionalnim parkovima i parkovima
prirode obvezne su tri posto prihoda ostvarenih od naplate svake prodane
ulaznice i vinjete uplatiti u državni proračun.

\(2\) Javne ustanove koje upravljaju nacionalnim parkovima i parkovima
prirode, a koje ostvaruju višak prihoda, obvezne su dio viška prihoda iz
prethodne proračunske godine, za koje namjena nije unaprijed utvrđena, u
iznosu do najviše 10 % uplatiti u državni proračun.

\(3\) Javne ustanove koje upravljaju nacionalnim parkovima i parkovima
prirode mogu koristiti donacije za koje namjena nije utvrđena na način
kako je to propisano uredbom iz stavka 7. ovoga članka.

\(4\) Sredstva koja se uplate u državni proračun na temelju stavaka 1. i
2. ovoga članka koriste se za sljedeće aktivnosti:

-- financiranje prioritetnih aktivnosti javnih ustanova koje upravljaju
nacionalnim parkovima i parkovima prirode koje je nužno provesti u svrhu
zaštite i očuvanja područja kojima upravljaju ili u svrhu unapređenja
poslovanja javnih ustanova,

-- podmirivanje rashoda za zajedničke funkcije podrške nacionalnim
parkovima i parkovima prirode u pravnim poslovima, javnoj nabavi,
promociji i marketingu, pripremi i provedbi projekata, edukaciji i
razvoju informacijskog sustava zaštite prirode.

\(5\) Prijedlog raspodjele sredstava iz stavaka 1. i 2. ovoga članka za
provedbu aktivnosti iz stavka 4. ovoga članka te prijedlog raspodjele
sredstava unutar pojedinih aktivnosti iz stavka 3. ovoga članka priprema
povjerenstvo.

\(6\) Povjerenstvo iz stavka 4. ovoga članka osniva ministar.

\(7\) Način i dinamiku uplate sredstava iz stavaka 1. i 2. ovoga članka
u državni proračun, način utvrđivanja postotka dijela ostvarenog viška
prihoda tekuće godine, za koje namjena nije unaprijed utvrđena, a koji
su javne ustanove za upravljanje nacionalnim parkovima i parkovima
prirode dužne uplatiti u državni proračun na godišnjoj razini, način
utvrđivanja raspodjele sredstava za provedbu aktivnosti iz stavka 4.
ovoga članka, sastav i način rada povjerenstva iz stavka 5. ovoga
članka, način informiranja javnosti te druga pitanja s tim u vezi, kao i
način korištenja donacija iz stavka 3. ovoga članka pobliže uređuje
Vlada uredbom.

### XIII. NADZOR

#### A) UPRAVNI NADZOR

Članak 205. (NN [80/13](https://www.zakon.hr/cms.htm?id=27247),
[14/19](https://www.zakon.hr/cms.htm?id=38733))

\(1\) Upravni nadzor nad primjenom odredaba ovoga Zakona i propisa
donesenih na temelju ovoga Zakona obavlja Ministarstvo.

\(2\) Upravni nadzor zakonitošću rada i općih akata javnih ustanova za
upravljanje zaštićenim područjima kojima je osnivač Republika Hrvatska
obavlja Ministarstvo.

\(3\) Nadzor nad zakonitošću rada i općih akata javnih ustanova za
upravljanje zaštićenim područjima kojima je osnivač jedinica područne
(regionalne) samouprave obavlja nadležno upravno tijelo.

\(4\) Nadzor nad stručnim radom javnih ustanova iz stavaka 2. i 3. ovoga
članka obavlja Ministarstvo.

#### B) NEPOSREDNI NADZOR U ZAŠTIĆENIM PODRUČJIMA

Članak 206.

\(1\) Neposredni nadzor u zaštićenim područjima i područjima ekološke
mreže obavljaju glavni čuvar prirode i čuvari prirode javne ustanove
koja upravlja zaštićenim područjem.

\(2\) Čuvari prirode obavljaju svoju dužnost u posebnoj unutarnjoj
ustrojstvenoj jedinici javne ustanove koja upravlja zaštićenim
područjem. Na čelu te unutarnje ustrojstvene jedinice nalazi se glavni
čuvar prirode.

Članak 207.

\(1\) Opći uvjeti za prijam u službu glavnog čuvara prirode i čuvara
prirode su:

-- zdravstvena sposobnost za obavljanje poslova glavnog čuvara prirode i
čuvara prirode,

-- hrvatsko državljanstvo.

\(2\) Osim općih uvjeta iz stavka 1. ovoga članka, pravilnikom o
unutarnjem ustrojstvu javne ustanove mogu se propisati i drugi uvjeti za
prijam u službu -- posebni uvjeti.

\(3\) Za glavnog čuvara prirode može se imenovati osoba koja ima
najmanje završen preddiplomski sveučilišni studij ili stručni studij u
trajanju od najmanje tri godine iz prirodnih, biotehničkih,
biomedicinskih, tehničkih ili društvenih područja, s najmanje tri godine
radnog iskustva u struci, te ima položen stručni ispit.

\(4\) Za čuvara prirode može se imenovati osoba koja ima najmanje
srednju školsku spremu ili srednju stručnu spremu, s najmanje jednom
godinom radnog iskustva te ima položen stručni ispit.

\(5\) Zapreke za prijam u službu glavnog čuvara prirode i čuvara prirode
postoje za osobe:

-- protiv kojih se vodi kazneni postupak ili koje su osuđene za kazneno
djelo protiv života i tijela, slobode i prava čovjeka i građanina,
Republike Hrvatske, vrijednosti zaštićenih međunarodnim pravom, spolne
slobode i spolnog ćudoređa, braka, obitelji i mladeži, imovine,
sigurnosti platnog prometa i poslovanja, pravosuđa, vjerodostojnosti
isprava, javnog reda ili službene dužnosti, osim ako je nastupila
rehabilitacija prema posebnom zakonu,

-- kojima je prestala služba zbog teške povrede službene dužnosti, u
razdoblju od četiri godine od prestanka službe,

-- kojima je prestala služba zbog toga što nisu zadovoljile na probnom
radu, u razdoblju od četiri godine od prestanka službe.

\(6\) Glavnog čuvara prirode i čuvara prirode imenuje upravno vijeće
javne ustanove koja upravlja zaštićenim područjem na temelju provedenog
javnog natječaja.

Članak 208.

\(1\) Glavni čuvar prirode i čuvar prirode dokazuju svoj identitet
značkom i službenom iskaznicom.

\(2\) Glavni čuvar prirode i čuvar prirode za vrijeme obavljanja službe
nose službenu odoru, znak čuvara prirode i znak javne ustanove čiji su
djelatnici.

\(3\) Na službenim vozilima i plovilima čuvara prirode ističe se znak
čuvara prirode i natpis: »ČUVARI PRIRODE«. Službena vozila i plovila
čuvara prirode mogu biti opremljena svjetlosno-zvučnim signalnim
uređajima u skladu s posebnim propisima.

\(4\) Glavni čuvar prirode i čuvar prirode polažu stručni ispit.

\(5\) Način polaganja stručnog ispita, sadržaj, oblik i način izdavanja
značke i službene iskaznice, izgled odore te vizualni identitet
službenih vozila i plovila, propisuje ministar pravilnikom.

Članak 209. (NN [80/13](https://www.zakon.hr/cms.htm?id=27247),
[15/18](https://www.zakon.hr/cms.htm?id=27249))

\(1\) U provedbi nadzora, ako zatekne osobu u zaštićenom području ili
području ekološke mreže da obavlja radnje za koje je propisana
prekršajna odgovornost odredbama članaka 226. do 233. ovoga Zakona i na
temelju njega donesenih propisa, glavni čuvar prirode i čuvar prirode
ima pravo i obvezu:

-- provjeriti identitet osobe,

-- davati upozorenja i zapovijedi,

-- prikupiti podatke i obavijesti,

-- pregledati osobu, prtljagu, prijevozno sredstvo ili plovilo,

-- privremeno ograničiti kretanje na određenom području,

-- osigurati mjesto događaja,

-- naplatiti novčanu kaznu, štetu i učinjene troškove od prekršitelja uz
izdavanje potvrde,

-- privremeno oduzeti protupravno prisvojeni dio živog ili neživog
svijeta koji pripada zaštićenom području, kao i sredstva kojima je
izvršeno protupravno prisvajanje,

-- zatražiti uspostavu prijašnjeg stanja, odnosno narediti mjere za
sprječavanje i uklanjanje štetnih posljedica,

-- izreći upravnu mjeru,

-- podnijeti kaznenu prijavu,

-- pokrenuti prekršajni postupak podnošenjem optužnog prijedloga.

\(2\) Uz poslove neposredne zaštite čuvari prirode obavljaju i poslove
čuvanja i promicanja zaštićenog područja i područja ekološke mreže, a
osobito:

-- planiranje, organiziranje i izvođenje poučnih šetnji,

-- ekološku poduku posjetitelja i lokalnog stanovništva,

-- skrb o sigurnosti posjetitelja i poduzimanju radnji spašavanja,

-- motrenje i praćenje stanja biljnih i životinjskih vrsta, vrsta gljiva
te drugih vrijednosti zaštićenog područja i područja ekološke mreže.

\(3\) Načina rada i postupanja glavnog čuvara prirode i čuvara prirode i
korištenja ovlasti iz stavka 1. podstavka 1. do 7. ovoga članka
propisuje ministar pravilnikom.

\(4\) Na način korištenja ovlasti iz stavka 1. podstavka 8. -- 12. ovoga
članka primjenjuju se odredbe posebnih propisa.

\(5\) Sredstva naplaćena novčanom kaznom na mjestu počinjenja iz
stavka 1. podstavka 7. ovoga članka prihod su nadležne javne ustanove.

#### C) INSPEKCIJSKI NADZOR

Članak 210. (NN [80/13](https://www.zakon.hr/cms.htm?id=27247),
[14/19](https://www.zakon.hr/cms.htm?id=38733))

\(1\) Inspekcijski nadzor nad primjenom ovoga Zakona i propisa donesenih
na temelju ovoga Zakona (u daljnjem tekstu: inspekcijski nadzor)
obavljaju državni službenici inspekcije zaštite prirode.

\(2\) Inspekcijski nadzor u zaštićenom području i području ekološke
mreže provode i druge inspekcije nadležne prema posebnim propisima iz
područja zaštite okoliša, poljoprivrede, šumarstva, lovstva, ribarstva,
vodnog gospodarstva, rudarstva, veterinarstva i zdravstva (u daljnjem
tekstu: koordinirani inspekcijski nadzor) na način propisan ovim Zakonom
i navedenim posebnim propisima.

\(3\) Koordinirani inspekcijski nadzor iz stavka 2. ovoga članka ne
isključuje samostalno postupanje drugih inspekcija u okviru njihovih
nadležnosti sukladno posebnim propisima.

\(4\) Poslovi inspekcijskog nadzora zaštite prirode su poslovi s
posebnim uvjetima rada.

Članak 211.

\(1\) Policijski službenici Ministarstva unutarnjih poslova, kao
ovlaštene osobe, obavljaju inspekcijski nadzor na način propisan ovim
Zakonom ako postoji osnovana sumnja o povredi odredbi ovoga Zakona i
propisa donesenih na temelju ovoga Zakona, a inspektori iz članka 210.
stavka 1. ovoga Zakona nisu nazočni ili nisu u mogućnosti intervenirati.

\(2\) Ovlaštene osobe Obalne straže Republike Hrvatske obavljaju
inspekcijski nadzor na način propisan ovim Zakonom na području
zaštićenog ekološko-ribolovnog pojasa Republike Hrvatske, odnosno
gospodarskog pojasa Republike Hrvatske sukladno posebnom propisu.

\(3\) Ovlaštene osobe Obalne straže Republike Hrvatske mogu obavljati
inspekcijski nadzor na način propisan ovim Zakonom u unutarnjim morskim
vodama i teritorijalnom moru Republike Hrvatske ako postoji osnovana
sumnja o povredi odredbi ovoga Zakona i propisa donesenih na temelju
ovoga Zakona, a inspektori iz članka 210. stavka 1. ovoga Zakona nisu
nazočni ili nisu u mogućnosti intervenirati.

Članak 212. (NN [80/13](https://www.zakon.hr/cms.htm?id=27247),
[14/19](https://www.zakon.hr/cms.htm?id=38733))

Brisan.

Članak 213. (NN [80/13](https://www.zakon.hr/cms.htm?id=27247),
[14/19](https://www.zakon.hr/cms.htm?id=38733))

Brisan.

Članak 214. (NN [80/13](https://www.zakon.hr/cms.htm?id=27247),
[15/18](https://www.zakon.hr/cms.htm?id=27249),
[14/19](https://www.zakon.hr/cms.htm?id=38733))

\(1\) Inspektor provodi nadzor sukladno godišnjem i mjesečnom planu rada
inspekcije zaštite prirode koji se usklađuju s godišnjim planovima i
programima rada drugih inspekcija radi provođenja koordiniranih
inspekcijskih nadzora.

\(2\) Brisan.

Članak 215.

\(1\) Inspektor nije dužan najaviti nadziranoj osobi početak
inspekcijskog nadzora, osim ako ocijeni da je takva obavijest potrebna u
svrhu obavljanja nadzora.

\(2\) Inspektor samostalno vodi postupak, obavlja radnje i poduzima
mjere za koje je ovlašten.

\(3\) Nitko ne smije, koristeći se službenim položajem ili na drugi
način, sprječavati ili ometati inspektora u obavljanju nadzora i
poduzimanju mjera i radnji za koje je ovlašten.

Članak 216.

\(1\) U provedbi inspekcijskog nadzora inspektor je ovlašten:

-- pregledati zaštićeni dio prirode, područje ekološke mreže te ostale
dijelove prirode,

-- zatražiti osobne podatke od nadzirane osobe i osoba nazočnih nadzoru
(osobnu iskaznicu, OIB, putovnicu ili druge osobne dokumente), na
temelju kojih može provjeriti identitet istih,

-- pregledati zgrade i objekte poslovnih, stambenih i drugih prostora,
sredstva rada, alate, vozila i druga prijevozna sredstva, poslovnu
dokumentaciju (poslovne knjige, registre, dokumente, ugovore, isprave i
dr. poslovnu dokumentaciju koja omogućuje uvid u poslovanje nadzirane
osobe) te dijelove prirode na kojima se obavlja inspekcijski nadzor,

-- zatražiti od nadzirane osobe u postupku da osigura uvjete za
neometano obavljanje inspekcijskog nadzora,

-- uzimati izjave od nadzirane osobe ili zakonskog predstavnika
nadzirane osobe ili opunomoćenika nadzirane osobe, radi pribavljanja
dokaza o činjenicama koje se ne mogu izravno utvrditi, kao i od drugih
osoba nazočnih inspekcijskom nadzoru,

-- preslikati, odnosno privremeno oduzeti dokumentaciju nadzirane osobe,
koja je potrebna za daljnje vođenje inspekcijskog postupka,

-- zatražiti pisano od nadzirane osobe točne i potpune podatke te
dokumentaciju potrebnu u inspekcijskom nadzoru,

-- utvrđivati činjenično stanje na vizualni način (fotografiranje,
snimanje kamerom, videozapis i sl.),

-- obavljati i druge radnje sa svrhom inspekcijskog nadzora.

\(2\) U provedbi inspekcijskog nadzora inspektor će rješenjem:

-- zatražiti uspostavu prijašnjeg stanja,

-- narediti hitne mjere radi sprječavanja ili smanjivanja štete nastale
zbog obavljanja radova, djelatnosti i radnji ili daljnjeg sprječavanja
nastanka štete,

-- zatražiti determinaciju, uzorkovanje i vještačenje od ovlaštenih
osoba, s ciljem determinacije vrste, odnosno utvrđivanja uzroka
oštećenja zaštićenog dijela prirode ili oboljenja i uginuća jedinke radi
utvrđivanja visine štete na vrsti ili drugom dijelu prirode,

-- zabraniti obavljanje djelatnosti, radnji i radova koji nisu u skladu
s ovim Zakonom i propisa donesenih na temelju ovoga Zakona.

\(3\) Poslove iz stavka 1. ovoga članka ovlaštene su obavljati i
ovlaštene osobe iz članka 211. ovoga Zakona.

\(4\) Pod poslovnim prostorijama u smislu stavka 1. podstavka 3. ovoga
članka smatraju se stambene i poslovne prostorije i drugi prostor u
kojima nadzirana osoba obavlja svoju djelatnost.

\(5\) Troškove iz stavka 1. podstavka 6. ovoga članka podmiruje
nadzirana osoba.

\(6\) Troškovi analize uzoraka iz stavka 2. podstavka 3. ovoga članka
namiruju se iz sredstava državnog proračuna, a ako se dokaže povreda
odredbi ovoga Zakona troškove podmiruje stranka.

Članak 217. (NN [80/13](https://www.zakon.hr/cms.htm?id=27247),
[14/19](https://www.zakon.hr/cms.htm?id=38733))

Brisan.

Članak 218.

\(1\) U provedbi inspekcijskog nadzora inspektor ima pravo i obvezu
nadziranim osobama privremeno oduzeti:

-- predmete kojima je počinjeno kazneno djelo ili prekršaj predviđen
ovim Zakonom,

-- dio prirode i odrediti njegovu pohranu, odnosno čuvanje.

\(2\) Za oduzete predmete i dijelove prirode inspektor izdaje potvrdu te
podnosi optužni prijedlog ili kaznenu prijavu.

\(3\) O trajnom oduzimanju dijela prirode i predmeta iz stavka 1. ovoga
članka odlučuje nadležni sud.

\(4\) Dio prirode stečen protuzakonitom radnjom koji je podložan
kvarenju ili se ne može odgovarajuće zbrinuti ili ako njegovo čuvanje
zahtijeva nerazmjerne troškove prodaje se, ako je prodaja dopuštena
prema ovom Zakonu, a ostvarena sredstva prihod su državnog proračuna,
ili se s tim dijelom prirode postupa na način koji je najprimjereniji za
njegovo očuvanje i zaštitu.

Članak 219.

\(1\) Ako inspektor u inspekcijskom nadzoru utvrdi nedostatke ili
nepravilnosti kojima se krše odredbe ovoga Zakona ili koje mogu
prouzročiti štetne posljedice za prirodu, rješenjem nalaže stranki
otklanjanje nedostataka ili nepravilnosti, odnosno obustavu aktivnosti
koje mogu prouzročiti štetne posljedice za prirodu.

\(2\) Ako inspektor u inspekcijskom nadzoru utvrdi da su nedostaci,
nepravilnosti ili određene aktivnosti prouzročile štetne posljedice za
prirodu, rješenjem naređuje uspostavu prijašnjeg stanja, odnosno
zabranjuje daljnje aktivnosti i naređuje mjere za uklanjanje štetnih
posljedica.

\(3\) Inspektor ne donosi rješenje iz stavka 1. ovoga članka ako su
utvrđene nepravilnosti otklonjene tijekom inspekcijskog nadzora, odnosno
do donošenja rješenja, što je dužan utvrditi i navesti u zapisniku.

\(4\) Radi sprječavanja nastanka neotklonjivih posljedica za prirodu,
odnosno radi naređivanja hitnih zaštitnih mjera, inspektor može donijeti
rješenje u usmenom obliku, što je dužan unijeti u zapisnik, uz naznaku
da će se rješenje donijeti i u pisanom obliku, osim ako stranka ne
zahtijeva pisani otpravak usmenog rješenja.

Članak 220.

U provedbi inspekcijskog nadzora inspektor ima pravo i obvezu nadziranim
osobama, koje nemaju dopuštenje ili drugi akt sukladno odredbama ovoga
Zakona, rješenjem zabraniti:

-- branje zaštićenih biljaka, gljiva i njihovih dijelova,

-- rastjerivanje, hvatanje, držanje, ubijanje i prepariranje zaštićenih
životinja i njihovih razvojnih oblika,

-- uklanjanje gnijezda ili legla divljih vrsta,

-- uvođenje i ponovno uvođenje divljih vrsta u prirodu,

-- promet zaštićenim vrstama i mineralima i fosilima,

-- držanje, uzgoj, uvoz i trgovinu zaštićenim vrstama i mineralima i
fosilima,

-- promet primjercima biljnih ili životinjskih vrsta te vrsta gljiva
zaštićenih temeljem međunarodnih ugovora kojih je stranka Republika
Hrvatska,

-- promet nekretnina na zaštićenim područjima,

-- podvodne aktivnosti u zaštićenim područjima,

-- obavljanje propisanih poslova zaštite prirode,

-- istraživanja u zaštićenim područjima i/ili istraživanja zaštićenih
vrsta i minerala i fosila.

Članak 221.

\(1\) Ako inspektor u obavljanju inspekcijskog nadzora utvrdi da je
počinjen prekršaj propisan ovim Zakonom, dužan je izdati prekršajni
nalog prema posebnom zakonu, odnosno podnijeti optužni prijedlog
nadležnom prekršajnom sudu.

\(2\) Ako inspektor u obavljanju inspekcijskog nadzora utvrdi da postoje
osnove sumnje da je počinjeno kazneno djelo, dužan je podnijeti kaznenu
prijavu nadležnom državnom odvjetništvu.

\(3\) Ako je tijekom kršenja ovoga Zakona počinjena šteta nad dijelom
prirode ili prirodnim dobrom, inspektor će u zapisniku opisati počinjenu
štetu.

\(4\) Visinu počinjene štete inspektor će utvrditi na temelju važećih
propisa ili će procjenu štete zatražiti od osobe ovlaštene prema
posebnom propisu kojim se uređuju stručni poslovi zaštite okoliša i/ili
stalnog sudskog vještaka.

\(5\) Troškove procjene štete iz stavka 4. ovoga članka u potpunosti
snosi stranka koja je počinila prekršaj, odnosno prouzročila štetu.

\(6\) Inspektor je dužan u optužnom prijedlogu predložiti oduzimanje
utvrđenog iznosa imovinske koristi, odnosno naplatu štete iz stavka 4.
ovoga članka.

Članak 222.

\(1\) Nadzirane osobe, tijela državne uprave, jedinice lokalne i
područne (regionalne) samouprave dužne su inspektoru omogućiti provedbu
inspekcijskog nadzora i osigurati mu uvjete za neometan rad, dati na
uvid i korištenje svu potrebnu dokumentaciju, te na pisani zahtjev
inspektora dostaviti ili pripremiti, bez naplate, dodatne podatke
potrebne za obavljanje inspekcijskog nadzora.

\(2\) Nadzirane osobe dužne su na traženje inspektora privremeno
obustaviti djelatnost i poslovanje u tijeku inspekcijskog nadzora, ako
inspektor ne bi mogao na drugi način obaviti inspekcijski nadzor ili
utvrditi činjenično stanje.

\(3\) Nadzirana osoba inspektoru nije omogućila provedbu inspekcijskog
nadzora ako:

-- onemogući utvrđivanje identiteta,

-- zapriječi ulazak u privatni ili službeni prostor,

-- onemogući nesmetano obavljanje nadzora u radnim i službenim
prostorijama,

-- ne dopusti ulazak i pregled zgrada i objekata, poslovnih, stambenih i
drugih prostora, sredstava rada, alata, vozila i drugih prijevoznih
sredstava, poslovne dokumentacije i isprava na temelju kojih se dokazuje
identitet i poslovanje te dijelova prirode na kojima se obavlja
inspekcijski nadzor,

-- ometa inspekcijski nadzor, daje lažne podatke i informacije, vrijeđa,
prijeti ili fizički napada inspektora,

-- ne dostavi na pisani zahtjev u određenom roku na uvid sve podatke i
dokumentaciju potrebnu u provedbi nadzora,

-- ne izvijesti o poduzetim mjerama otklanjanja utvrđenih nedostataka,

-- izbjegava inspekcijski nadzor,

-- nije provela radnje iz stavka 2. ovoga članka,

-- ne dopusti oduzimanje predmeta, dijelova prirode, mrtvih ili živih
organizama te njihovih dijelova i derivata, koji su protuzakonito
stečeni, odnosno predstavljaju sredstvo počinjenja prekršaja ili koji su
nastali protuzakonitom radnjom.

\(4\) Ako se inspekcijski nadzor nije mogao obaviti zbog neopravdanog
protivljenja vlasnika, posjednika ili druge osobe ili kad se pri
obavljanju nadzora opravdano očekuje pružanje otpora, inspektor može
zatražiti pomoć policije sukladno posebnom propisu kojim se uređuje
postupanje policije.

Članak 223.

\(1\) Inspektor je dužan utvrditi je li izvršno rješenje izvršeno te ako
nije donijeti rješenje o izvršenju u roku od osam dana od izvršnosti tog
rješenja.

\(2\) Dodatni rok za ispunjenje obveze utvrđen rješenjem o izvršenju ne
može biti duži od 30 dana.

\(3\) Troškove izvršenja rješenja snosi stranka kojoj je izvršenje
naređeno.

\(4\) Troškovi izvršenja inspekcijskog rješenja namiruju se iz državnog
proračuna do naplate od pravne ili fizičke osobe kojoj je izvršenje
naređeno.

\(5\) O ispunjenju obveze utvrđene inspekcijskim rješenjem stranka je
dužna izvijestiti inspektora u roku od osam dana od izvršenja istih.

Članak 224.

\(1\) Ako u provedbi inspekcijskog nadzora inspektor utvrdi da se
nadzirana osoba kojoj je izdan Zakonom propisani akt ne pridržava uvjeta
određenih u aktu zbog čega može prouzročiti tešku i neposrednu opasnost
za život i zdravlje ljudi ili kažnjivo onečišćenje prirode, predložit će
Ministarstvu ukidanje tog akta.

\(2\) Ako u provedbi inspekcijskog nadzora inspektor utvrdi da nadzirana
osoba kojoj je izdan Zakonom propisani akt ne ispunjava uvjete na osnovi
kojih je ishodila taj akt, rješenjem naređuje zabranu obavljanja
djelatnosti, radnje i/ili zahvata do ispunjenja uvjeta.

\(3\) Ako nadzirana osoba iz stavka 2. ovoga članka ne postupi po
rješenju, inspektor će predložiti Ministarstvu ukidanje tog akta.

Članak 225. (NN [80/13](https://www.zakon.hr/cms.htm?id=27247),
[14/19](https://www.zakon.hr/cms.htm?id=38733))

Brisan.

### XIV. PREKRŠAJNE ODREDBE

Članak 226. (NN [80/13](https://www.zakon.hr/cms.htm?id=27247),
[15/18](https://www.zakon.hr/cms.htm?id=27249))

\(1\) Novčanom kaznom u iznosu od 500.000,00 do 1,000.000,00 kuna kaznit
će se za prekršaj pravna osoba ako ne provede kompenzacijske uvjete
sukladno rješenju iz članka 38. stavka 2. ovoga Zakona prije početka
izvođenja radova (članak 39. stavak 1.).

\(2\) Novčanom kaznom u iznosu od 50.000,00 do 100.000,00 kuna kaznit će
se za prekršaje iz stavka 1. ovoga članka fizička osoba i odgovorna
osoba u pravnoj osobi.

\(3\) Novčanom kaznom u iznosu od 60.000,00 do 150.000,00 kuna kaznit će
se za prekršaj iz stavka 1. ovoga članka fizička osoba obrtnik i osoba
koja obavlja drugu samostalnu djelatnost ako su prekršaj iz stavka 1.
ovoga članka počinile u vezi s obavljanjem svog obrta ili druge
samostalne djelatnosti.

Članak 227. (NN [80/13](https://www.zakon.hr/cms.htm?id=27247),
[15/18](https://www.zakon.hr/cms.htm?id=27249))

\(1\) Novčanom kaznom u iznosu od 100.000,00 do 500.000,00 kuna kaznit
će se za prekršaj pravna osoba ako:

-- provede zahvat iz članka 31. stavka 1. za koji je obvezna Glavna
ocjena suprotno rješenju iz članka 33. stavka 1. ili bez rješenja iz
članka 33. stavka 2. ovoga Zakona (članak 33. stavci 1. i 2.),

-- uporabljuje sredstva iz članka 66. stavaka 1. i 2. ovoga Zakona u
odnosu na strogo zaštićene vrste navedene u Pravilniku iz članka 151.
stavka 2. ovoga Zakona ili u odnosu na vrste navedene u Pravilniku iz
članka 62. stavka 5. ovoga Zakona ili u odnosu na vrste ptica koje se
prirodno pojavljuju na teritoriju Republike Hrvatske, a nisu navedene u
Pravilniku iz članka 151. stavka 2. ovoga Zakona i nisu divljač, bez
dopuštenja ili suprotno dopuštenju Ministarstva (članak 66. stavak 4.),

-- postupi suprotno mjerama zaštite, očuvanja, unapređenja i korištenja
strogog rezervata, nacionalnog parka, posebnog rezervata i parka prirode
propisanim pravilnikom o zaštiti i očuvanju (članak 142. stavak 2.),

-- ne poduzima mjere zaštite zaštićenog područja, odnosno speleološkog
objekta na način i pod uvjetima utvrđenim ugovorom o koncesiji i ovim
Zakonom i na temelju njega donesenim propisima (članak 184.),

-- ne poduzme sve radnje i mjere radi sprječavanja nastalih promjena ili
oštećenja koje mu je naredilo Ministarstvo ili upravno tijelo (članak
185. stavak 1.).

\(2\) Novčanom kaznom u iznosu od 15.000,00 do 50.000,00 kuna kaznit će
se za prekršaj iz stavka 1. ovoga članka fizička osoba i odgovorna osoba
u pravnoj osobi.

\(3\) Novčanom kaznom u iznosu od 60.000,00 do 150.000,00 kuna kaznit će
se za prekršaj iz stavka 1. ovoga članka fizička osoba obrtnik i osoba
koja obavlja drugu samostalnu djelatnost ako su prekršaj iz stavka 1.
ovoga članka počinile u vezi s obavljanjem svog obrta ili druge
samostalne djelatnosti.

Članak 228. (NN [80/13](https://www.zakon.hr/cms.htm?id=27247),
[15/18](https://www.zakon.hr/cms.htm?id=27249))

\(1\) Novčanom kaznom u iznosu od 25.000,00 do 200.000,00 kuna kaznit će
se za prekršaj pravna osoba ako:

-- smanji broj jedinki u pojedinoj populaciji zavičajne divlje vrste,
smanji ili ošteti njezino stanište, a da time ne dovede do uništenja ili
znatnog propadanja staništa ili pogorša njezine životne uvjete do te
mjere da ta populacija postane ugrožena (članak 59. stavak 2.),

-- postupi suprotno Naredbi ministra o ograničenju ili zabrani
korištenja zavičajne divlje vrste iz članak 63. stavka 1. ovoga Zakona
(članak 63. stavak 1),

-- sakuplja, odnosno uzima iz prirode u svrhu prerade i/ili prodaje
zavičajne divlje vrste iz popisa pravilnika iz članka 62. stavka 5.
ovoga Zakona bez dopuštenja ili protivno dopuštenju iz članka 64.
stavka 1. ovoga Zakona (članak 64. stavak 1.),

-- obavlja poslove oporavilišta bez ovlaštenja ili suprotno ovlaštenju
(članak 67. stavak 4.),

-- ponovno uvodi nestalu zavičajnu divlju vrstu u prirodu ili provodi
repopulaciju bez dopuštenja ili protivno dopuštenju iz članka 74.
stavka 1. ovoga Zakona, a time ne nanese znatnu ili trajnu štetu prirodi
(članak 74. stavak 1.),

-- uzgaja strogo zaštićenu zavičajnu divlju vrstu bez dopuštenja ili
protivno dopuštenju iz članka 82. stavka 1. ovoga Zakona (članak 82.
stavak 1.),

-- pristupa ili koristi genetski materijal zavičajnih divljih vrsta u
prirodi (in situ) bez dopuštenja ili protivno dopuštenju iz članka 89.
stavka 2. ovoga Zakona te ne zadovoljava uvjete za pristup i/ili
korištenje genetskog materijala zavičajnih divljih vrsta propisanih
uredbom iz članka 98. ovoga Zakona (članak 89. stavak 2.),

-- ne ishodi dopuštenje iz članka 89. stavka 2. ovoga Zakona ako tijekom
provođenja istraživanja genetskog materijala zavičajne divlje vrste,
koja nije strogo zaštićena temeljem ovoga Zakona, na nekomercijalnoj
osnovi utvrdi mogućnost komercijalnog korištenja genetskog materijala
(članak 89. stavak 4.),

-- prenese genetski materijal trećoj osobi suprotno uvjetima određenih
uredbom iz članka 98. ovoga Zakona (članak 92. stavak 2.),

-- obavlja poslove genske banke bez ovlaštenja ili suprotno ovlaštenju
(članak 95. stavak 1.),

-- pristupa ili koristi genetski materijal zavičajnih divljih vrsta
iz ex situ izvora bez dopuštenja ili protivno dopuštenju iz članka 96.
stavka 1. ovoga Zakona (članak 96. stavak 1.),

-- oštećuje, uništava ili odnosi sige i živi svijet speleološkog
objekta, kao i fosilne, arheološke i druge nalaze ili odlaže otpad ili
ispušta otpadne tvari u speleološkom objektu ili provodi druge zahvate i
aktivnosti kojima se mijenjaju stanišni uvjeti u speleološkom objektu
ili njegovu nadzemlju, u mjeri koja ima neznatni utjecaj, kada
speleološki objekt nije zaštićeni dio prirode (članak 104.),

-- oštećuje, uništava ili odnosi sige i živi svijet speleološkog
objekta, kao i fosilne, arheološke i druge nalaze ili odlaže otpad ili
ispušta otpadne tvari u speleološke objekte ili provodi druge zahvate i
aktivnosti kojima se mijenjaju stanišni uvjeti u speleološkom objektu
ili njegovu nadzemlju u mjeri koja ima neznatni utjecaj, kada je
speleološki objekt zaštićeni dio prirode (članak 104.),

-- obavlja zahvat ili obavlja djelatnost na mjestu nalaza minerala i
fosila koji mogu dovesti do uništenja ili oštećenja nalaza (članak 109.
stavak 5.),

-- uzima minerale ili fosile iz prirode radi stavljanja u promet bez
dopuštenja ili protivno dopuštenju iz članka 110. stavka 1. ovoga Zakona
(članak 110. stavak 1.),

-- obavlja gospodarske i druge djelatnosti u strogom rezervatu (članak
112. stavak 2.),

-- provodi zahvat ili obavlja djelatnost kojima se ugrožava izvornost
prirode u nacionalnom parku (članak 113. stavak 3.),

-- obavlja nedopuštenu gospodarsku uporabu prirodnih dobara u
nacionalnom parku (članak 113. stavak 4.),

-- provodi zahvat ili obavlja djelatnost koja može narušiti svojstva
zbog kojih je proglašen posebni rezervat (članak 114. stavak 2.),

-- provodi zahvat ili obavlja djelatnost kojom se ugrožavaju bitna
obilježja i uloga parka prirode (članak 115. stavak 3.),

-- provodi zahvat ili obavlja djelatnost kojom se ugrožavaju bitna
obilježja i uloga regionalnog parka (članak 116. stavak 2.),

-- provodi zahvat ili obavlja djelatnost koja ugrožava obilježja i
vrijednosti spomenika prirode (članak 117. stavak 2.),

-- provodi zahvat ili obavlja djelatnost koja narušava obilježja zbog
kojih je proglašen značajni krajobraz (članak 118. stavak 2.),

-- provodi zahvat ili obavlja djelatnost koja narušava obilježja zbog
kojih je proglašena park-šuma (članak 119. stavak 2.),

-- provodi zahvat ili obavlja djelatnost kojom bi se mogle promijeniti
ili narušiti vrijednosti zbog kojih je proglašen spomenik parkovne
arhitekture (članak 120. stavak 2.),

-- postupi suprotno Naredbi ministra o zabrani ili ograničenju
posjećivanja zaštićenih područja iz članka 146. stavka 3. ovoga Zakona
(članak 146. stavak 3.),

-- namjerno bere, reže, siječe, iskopava, sakuplja, uništava jedinke
strogo zaštićenih biljaka, gljiva, lišajeva i algi iz prirode u njihovu
prirodnom području rasprostranjenosti u neznatnoj količini ili u mjeri
koja neznatno utječe na stanje očuvanja te vrste (članak 153. stavci 1.
i 4.),

-- namjerno hvata ili ubija, namjerno uznemirava posebno u vrijeme
razmnožavanja, podizanja mladih, hibernacije i migracije, namjerno
uništava ili uzima jaja te ih čuva čak i ako su prazna, namjerno
uništava ili oštećuje ili uklanja razvojne oblike, gnijezda ili legla,
oštećuje ili uništava područja razmnožavanja ili odmaranja strogo
zaštićenih životinja iz prirode, kao i sve njihove razvojne oblike, u
njihovu prirodnom području rasprostranjenosti u neznatnoj količini ili u
mjeri koja neznatno utječe na stanje očuvanja te vrste (članak 153.
stavci 2. i 4.),

-- drži, prevozi, prodaje, razmjenjuje te nudi na prodaju ili razmjenu
žive ili mrtve jedinke iz prirode strogo zaštićenih vrsta iz stavaka 1.
i 2. članka 153. ovoga Zakona, kao i sve njihove razvojne oblike u
neznatnoj količini ili u mjeri koja neznatno utječe na stanje očuvanja
tih vrsta ili drži, prevozi, prodaje, razmjenjuje te nudi na prodaju ili
razmjenu žive ili mrtve ptice, odnosno bilo koji njihov lako
prepoznatljivi dio ili derivat te sve njihove razvojne oblike u
neznatnoj količini ili u mjeri koja neznatno utječe na stanje očuvanja
tih vrsta ptica (članak 153. stavci 3. i 4.),

-- provodi zabranjene aktivnosti i radnje iz članka 153. ovoga Zakona sa
strogo zaštićenim vrstama bez dopuštenja ili protivno dopuštenju iz
članka 155. stavka 3. ovoga Zakona (članak 155. stavak 3.),

-- uništava zaštićene minerale i fosile i/ili provodi zahvat i/ili
obavlja radnje koje mogu dovesti do oštećenja zaštićenih minerala i
fosila i njihova nalazišta u mjeri koja ima neznatni utjecaj (članak
161. stavak 1.),

-- uzima iz prirode i/ili izvozi zaštićene minerale i fosile bez
dopuštenja ili protivno dopuštenju iz članka 162. stavka 1. ovoga Zakona
u mjeri koja ima neznatni utjecaj (članak 161. stavak 2. i članak 162.
stavak 1.),

-- provodi istraživanje nalazišta zaštićenog minerala i fosila bez
dopuštenja ili protivno dopuštenju Ministarstva (članak 164. stavak 1.),

-- ne dostavi ponudu za prodaju nekretnine po pravu prvokupa na način
propisan Zakonom i/ili proda nekretninu koja se nalazi u nacionalnom
parku, strogom ili posebnom rezervatu drugoj osobi po cijeni koja je
niža od cijene navedene u ponudi ovlaštenicima prava prvokupa (članak
165. stavak 1. i članak 166. stavak 1.),

-- ne provodi uvjete zaštite prirode utvrđene odlukom o davanju
koncesije (članak 181. stavak 1. podstavak 3.),

-- obavlja gospodarsko korištenje prirodnih dobara i/ili druge dopuštene
djelatnosti na zaštićenom području ili speleološkom objektu bez
koncesijskog odobrenja ili protivno koncesijskom odobrenju (članak 188.
stavak 1.),

-- na traženje inspektora ne osigura uvjete za neometano obavljanje
inspekcijskog nadzora (članak 216. stavak 1. i članak 222. stavak 3.),

-- ne izvrši rješenje iz članka 216. stavka 2. ovoga Zakona (članak 216.
stavak 2.).

\(2\) Novčanom kaznom u iznosu od 7.000,00 do 30.000,00 kuna kaznit će
se za prekršaj iz stavka 1. ovoga članka fizička osoba i odgovorna osoba
u pravnoj osobi.

\(3\) Novčanom kaznom u iznosu od 10.000,00 do 40.000,00 kuna kaznit će
se za prekršaj iz stavka 1. ovoga članka, osim za prekršaj iz stavka 1.
podstavaka 4. i 10. ovoga članka, fizička osoba obrtnik i osoba koja
obavlja drugu samostalnu djelatnost, ako su prekršaj iz stavka 1.
počinile u vezi s obavljanjem svog obrta ili druge samostalne
djelatnosti.

Članak 229. (NN [80/13](https://www.zakon.hr/cms.htm?id=27247),
[15/18](https://www.zakon.hr/cms.htm?id=27249),
[14/19](https://www.zakon.hr/cms.htm?id=38733))

Novčanom kaznom u iznosu od 15.000,00 kuna do 25.000,00 kuna kaznit će
se za prekršaj pravna osoba ako:

-- provodi aktivnosti suprotno naredbi iz članka 55. stavka 4. ovoga
Zakona, a koje dovode do onečišćenja ili pogoršanja stanja staništa
ptica, odnosno uznemiravanja samih ptica i/ili smanjenja njihove
brojnosti unutar POP područja koja nisu utvrđena kao takva uredbom iz
članka 54. stavka 9. ovoga Zakona, a ispunjavaju kriterije za njihovo
proglašenje (članak 55. stavak 4.),

-- obavlja aktivnosti koje mogu dovesti do značajnog smanjenja brojnosti
jedinki u populaciji neke zavičajne divlje vrste, koje nisu vrste iz
članka 59. stavaka 3. i 4. ovoga Zakona, bez dopuštenja ili protivno
dopuštenju iz članka 59. stavka 5. ovoga Zakona (članak 59. stavak 5.),

-- za sakupljanje, odnosno uzimanje iz prirode zavičajnih divljih vrsta
na zemljištu u privatnom vlasništvu prije početka sakupljanja, odnosno
uzimanja iz prirode ne pribavi suglasnost vlasnika ili nositelja prava
na prirodnim dobrima, odnosno ne ishodi povlasticu sukladno posebnom
propisu iz područja morskog ribarstva (članak 64. stavak 13.),

-- kao uzgajivač, odnosno vlasnik matične jedinke ili uzgojene jedinke
strogo zaštićene životinje iz skupine kralježnjaka ne osigura
označavanje te jedinke na način propisan ovim Zakonom (članak 84. stavak
1.),

-- kao vlasnik jedinke divlje vrste ne spriječi bijeg ili uvođenje u
prirodu te jedinke ili njezina dijela (članak 86. stavak 2.),

-- ne obavijesti Ministarstvo o otkriću speleološkog objekta u
propisanom roku (članak 100. stavak 1.),

-- tijekom izvođenja građevinskih ili drugih radova koji se obavljaju na
površini ili ispod površine tla, na kopnu, u vodi ili moru, nakon
otkrića speleološkog objekta ne prekine radove na lokaciji otkrića i o
otkriću bez odgađanja ne obavijesti Ministarstvo pisanim putem (članak
101. stavak 1.),

-- nastavi provoditi druge radove bez dopuštenja Ministarstva ili ne
provodi mjere osiguranja i zaštite speleološkog objekta utvrđene
rješenjem iz članka 101. stavka 4. ovoga Zakona ili ne obustavi radove
sukladno privremenom rješenju iz članka 101. stavka 4. (članak 101.
stavak 4.),

-- postupi protivno rješenju iz članka 102. stavka 2. ovoga Zakona kojim
se radovi trajno obustavljaju (članak 102. stavak 2.),

-- ne poduzme nužne mjere zaštite u svrhu sprječavanja uništenja ili
oštećenja speleološkog objekta, živog svijeta te fosilnih, arheoloških
ili drugih nalaza koji se nalaze unutar speleološkog objekta do
donošenja rješenja iz članka 100. odnosno članka 101. stavka 4. ovoga
Zakona (članak 103.),

-- provodi istraživanja ili obavlja radnje u speleološkom objektu ili
njegovu nadzemlju, kao i provodi zahvate za koje nije potrebno ishoditi
akt kojim se odobrava gradnja prema posebnom propisu kojim se uređuje
gradnja, bez dopuštenja ili protivno dopuštenju iz članka 105. stavka 1.
ovoga Zakona (članak 105. stavak 1.),

-- ne prijavi Ministarstvu pronalazak minerala i fosila iznimnog zbog
svoje rijetkosti, veličine, izgleda ili obrazovnog i znanstvenog značaja
u roku od osam dana od dana pronalaska (članak 109. stavak 1.),

-- provodi zahvat na zaštićenom području, za koji nije potrebno ishoditi
akt kojim se odobrava građenje prema posebnom propisu kojim se uređuje
gradnja, bez dopuštenja ili protivno dopuštenju iz članka 144. stavka 1.
ovoga Zakona (članak 144. stavak 1.),

-- provodi znanstvena i/ili stručna istraživanja sastavnica prirode u
zaštićenom području bez dopuštenja ili protivno dopuštenju iz članka
145. stavka 1. ovoga Zakona (članak 145. stavak1.),

-- ne provodi mjere zaštite za strogo zaštićene vrste i njihova staništa
propisane rješenjem iz članka 152. stavka 5. ovoga Zakona (članak 152.
stavak 5.).

\(2\) Novčanom kaznom u iznosu od 5.000,00 do 20.000,00 kuna kaznit će
se za prekršaj iz stavka 1. ovoga članka fizička osoba i odgovorna osoba
u pravnoj osobi.

\(3\) Novčanom kaznom u iznosu od 6.000,00 do 25.000,00 kuna kaznit će
se za prekršaj iz stavka 1. ovoga članka fizička osoba obrtnik i osoba
koja obavlja drugu samostalnu djelatnost ako su prekršaj iz stavka 1.
ovoga članka počinile u vezi s obavljanjem svog obrta ili druge
samostalne djelatnosti.

Članak 230. (NN [80/13](https://www.zakon.hr/cms.htm?id=27247),
[15/18](https://www.zakon.hr/cms.htm?id=27249))

\(1\) Novčanom kaznom u iznosu od 7.000,00 kuna do 15.000,00 kuna kaznit
će se za prekršaj pravna osoba ako:

-- kao vlasnik ili nositelj prava na zemljištu na kojem se nalazi
speleološki objekt ne omogući pristup tom objektu i provođenje zahvata,
obavljanje radnje i/ili istraživanja za koje je ishođeno dopuštenje iz
članka 105. stavka 1. ovoga Zakona (članak 106. stavak 6.),

-- kao vlasnik ili nositelj prava na zemljištu na kojem su pronađeni
minerali i fosili onemogući istraživanje nalazišta sukladno rješenju iz
članka 109. stavka 3. ovoga Zakona (članak 109. stavak 6.),

-- ne poštuje uvjete zaštite prirode utvrđene dopuštenjem iz članka 144.
stavka 1. ovoga Zakona (članak 144.),

-- obavlja znanstvena i/ili stručna istraživanja na zaštićenom području
bez dopuštenja ili protivno dopuštenju iz članka 145. stavka 1. ovoga
Zakona (članak 145.),

-- kao vlasnik ili nositelj prava u zaštićenom području ne dopusti
posjećivanje (članak 147. stavak 1.),

-- ne poštuje uvjete pod kojima su zaštićeni minerali i fosili dani na
zaštitu i čuvanje (članak 163. stavak 3.).

\(2\) Novčanom kaznom u iznosu od 3.000,00 do 7.000,00 kuna kaznit će se
za prekršaj iz stavka 1. ovoga članka fizička osoba i odgovorna osoba u
pravnoj osobi.

\(3\) Novčanom kaznom u iznosu od 5.000,00 do 10.000,00 kuna kaznit će
se za prekršaj iz stavka 1. ovoga članka fizička osoba obrtnik i osoba
koja obavlja drugu samostalnu djelatnost ako su prekršaj iz stavka 1.
počinile u vezi s obavljanjem svog obrta ili druge samostalne
djelatnosti.

Članak 231. (NN [80/13](https://www.zakon.hr/cms.htm?id=27247),
[15/18](https://www.zakon.hr/cms.htm?id=27249))

Novčanom kaznom u iznosu od 5.000,00 do 10.000,00 kuna kaznit će se za
prekršaj pravna osoba ako:

-- ne izvijesti Ministarstvo o dopuštenoj aktivnosti iz članka 59.
stavka 5. ovoga Zakona koja može dovesti do značajnog smanjenja
brojnosti jedinki (članak 60. stavak 4.),

-- ne podnese Ministarstvu izvješće o sakupljanju, odnosno uzimanju iz
prirode u svrhu prerade i/ili prodaje zavičajne divlje vrste za koje je
izdano dopuštenje temeljem članka 64. stavka 1. ovoga Zakona (članak 65.
stavak 4.),

-- ne izvijesti Ministarstvo o uzgoju strogo zaštićene zavičajne divlje
vrste (članak 83. stavak 5.),

-- ne izvijesti Ministarstvo o obavljenom pristupu i/ili korištenju
genetskog materijala do 31. ožujka tekuće godine za proteklu kalendarsku
godinu (članak 92. stavak 1., članak 96. stavak 2.),

-- ne izvijesti Ministarstvo o prijenosu genetskog materijala trećoj
osobi (članak 92. stavak 2.),

-- ne dostavi izvješće ili rezultate istraživanja nadležnom tijelu o
provedenim istraživanjima u speleološkom objektu ili njegovu nadzemlju
kada je obveza dostave izvješća ili rezultata istraživanja propisana
dopuštenjem iz članka 105. stavka 1. ovoga Zakona (članak 106. stavak
7.),

-- se kreće plovilom, sidri/ili privezuje plovilo izvan mjesta određenih
prostornim planom i aktom državnog tijela nadležnog za unutarnju
plovidbu, ako se zaštićeno područje nalazi na unutarnjim vodama (članak
139. stavak 1. podstavak 1.),

-- privezuje plovilo izvan mjesta određenih prostornim planom koja imaju
status privezišta, sidrišta ili luke ako se zaštićeno područje nalazi na
pomorskom dobru (članak 139. stavak 1. podstavak 3.),

-- obavlja nedozvoljen ribolov (članak 139. stavak 1. podstavak 7.),

-- ošteti i/ili uništi znak i/ili informativnu ploču i/ili didaktičku
opremu (članak 139., stavak 1. podstavak 10.),

-- polijeće sportskim parajedrilicama i ovjesnim jedrilicama izvan
površina koje su posebno označene i određene za tu namjenu (članak 139.
stavak 1. podstavak 14.),

-- koristi bespilotne letjelice bez dopuštenja na području strogog
rezervata, posebnog rezervata i nacionalnog parka (članak 139. stavak 1.
podstavak 15.),

-- ne izvijesti Ministarstvo o dopuštenim odstupanjima od zabranjenih
radnji sa strogo zaštićenim životinjama iz članka 155. stavka 3. ovoga
Zakona (članak 157. stavak 4.).

\(2\) Novčanom kaznom u iznosu od 1.500,00 do 2.000,00 kuna kaznit će se
za prekršaj iz stavka 1. ovoga članka odgovorna osoba u pravnoj osobi.

\(3\) Novčanom kaznom u iznosu od 1.500,00 do 2.000,00 kuna kaznit će se
za prekršaj iz stavka 1. ovoga članka fizička osoba.

\(4\) Novčanom kaznom u iznosu od 2.000,00 do 5.000,00 kuna kaznit će se
za prekršaj iz stavka 1. ovoga članka fizička osoba obrtnik i osoba koja
obavlja drugu samostalnu djelatnost ako su prekršaj iz stavka 1. ovoga
članka počinile u vezi s obavljanjem svog obrta ili druge samostalne
djelatnosti.

Članak 232. (NN [80/13](https://www.zakon.hr/cms.htm?id=27247),
[15/18](https://www.zakon.hr/cms.htm?id=27249))

Novčanom kaznom u iznosu od 1.000,00 do 2.000,00 kuna kaznit će se za
prekršaj fizička osoba ako:

-- pere plovilo ili vozilo na površinskim kopnenim vodama, obali mora
ili u moru (članak 139. stavak 1. podstavak 2.),

-- obavlja nedozvoljene podvodne aktivnosti (članak 139. stavak 1.
podstavak 6.),

-- drži stoku na slobodnoj ispaši izvan sezone ispaše (članak 139.
stavak 1. podstavak 8.),

-- loži vatru izvan naselja i/ili mjesta koja su posebno označena i
određena za tu namjenu (članak 139. stavak 1. podstavak 11.),

-- kampira, odnosno logoruje izvan za to predviđenih i označenih mjesta
(članak 139. stavak 1. podstavak 12.),

-- postavlja nove penjačke smjerove bez odobrenja javne ustanove (članak
139. stavak 1. podstavak 13.).

\(2\) Novčanom kaznom u iznosu od 1.000,00 do 3.000,00 kuna kaznit će se
za prekršaj iz stavka 1. ovoga članka fizička osoba obrtnik i osoba koja
obavlja drugu samostalnu djelatnost ako su prekršaj iz stavka 1. ovoga
članka počinile u vezi s obavljanjem svog obrta ili druge samostalne
djelatnosti.

Članak 233. (NN [80/13](https://www.zakon.hr/cms.htm?id=27247),
[15/18](https://www.zakon.hr/cms.htm?id=27249))

Novčanom kaznom u iznosu od 500,00 do 1.000,00 kuna kaznit će se za
prekršaj fizička osoba ako:

-- uzima iz prirode, hvata, uznemirava divlje vrste koje nisu zaštićene
u strogom rezervatu, posebnom rezervatu i nacionalnom parku (članak 139.
stavak 1. podstavak 4.),

-- hrani divlje životinja na području strogog rezervata, posebnog
rezervata i nacionalnog parka (članak 139., stavak 1. podstavak 5.),

-- vozi i/ili parkira vozila i bicikle izvan površina namijenjenih za
vožnju ili parkiranje (članak 139. stavak 1. podstavak 9.),

-- kreće se izvan označenih pješačkih staza i izvan područja predviđenog
za posjećivanje na području strogog rezervata, posebnog rezervata i
nacionalnog parka ili se pri provedbi istraživanja kreće bez dopuštenja
(članak 139. stavak 1. podstavak 16.),

-- posjeti bez ulaznice ili vinjete kad je ulaznica ili vinjeta obvezna
(članak 139. stavak 1. podstavak 17.),

-- odloži otpad izvan predviđenog i označenog mjesta (članak 139.
stavak 1. podstavak 18.),

-- kupa se na mjestima određenima od strane nadležne javne ustanove kao
područja zabrane kupanja (članak 139. stavak 1. podstavak 19.).

\(2\) Novčanom kaznom u iznosu od 1.000,00 do 5.000,00 kuna kaznit će se
za prekršaj iz stavka 1. ovoga članka fizička osoba obrtnik i osoba koja
obavlja drugu samostalnu djelatnost ako su prekršaj iz stavka 1. ovoga
članka počinile u vezi s obavljanjem svog obrta ili druge samostalne
djelatnosti.

### XV. PRIJELAZNE I ZAVRŠNE ODREDBE

Članak 234.

\(1\) Prirodne vrijednosti proglašene zaštićenim Zakonom o zaštiti
prirode (»Narodne novine«, br. 70/05., 139/08. i 57/11.) smatraju se
zaštićenim dijelovima prirode u smislu ovoga Zakona.

\(2\) Dijelovi prirode koji su zaštićeni do stupanja na snagu ovoga
Zakona ostaju pod zaštitom, a vlasnici i nositelji prava na tim
zaštićenim dijelovima prirode imaju prava i obveze propisane ovim
Zakonom.

\(3\) Zaštita područja zaštićenog rješenjem o preventivnoj zaštiti koje
je doneseno do dana stupanja na snagu ovoga Zakona prestaje istekom roka
naznačenog u rješenju.

Članak 235.

Danom stupanja na snagu ovoga Zakona zaštitu i upravljanje Arboretumom
Trsteno nastavlja provoditi Hrvatska akademija znanosti i umjetnosti
sukladno Zakonu o Hrvatskoj akademiji znanosti i umjetnosti, uz
odgovarajuću primjenu ovoga Zakona.

Članak 236.

Pravne i fizičke osobe koje gospodare i/ili upravljaju prirodnim dobrima
dužne su uskladiti planove gospodarenja prirodnim dobrima s odredbama
ovoga Zakona prilikom njihove obnove ili prve izmjene i/ili dopune.

Članak 237.

Javne ustanove i nadležna tijela koja su skrb o zaštićenim dijelovima
prirode povjerila pravnim i fizičkim osobama na temelju ugovora, prije
stupanja na snagu ovoga Zakona, dužna su uskladiti te ugovore s
odredbama ovoga Zakona u roku od šest mjeseci od dana stupanja na snagu
ovoga Zakona.

Članak 238.

\(1\) Agencija je dužan uskladiti svoje opće akte s odredbama ovoga
Zakona u roku od 90 dana od dana stupanja na snagu ovoga Zakona.

\(2\) Mandat ravnatelja i stručnog voditelja Agencije te predsjednika i
članova Upravnog vijeća traje do isteka roka na koji su imenovani.

Članak 239.

Prijenos u digitalni oblik kartografskog prikaza s ucrtanim granicama
zaštićenih područja iz članka 127. stavka 2. ovoga Zakona, čiji je akt o
proglašavanju donesen prije stupanja na snagu ovoga Zakona, izvršit će
Agencija u roku od godinu dana od dana stupanja na snagu ovoga Zakona.

Članak 240.

\(1\) Javne ustanove koje upravljaju zaštićenim područjima danom
stupanja na snagu ovoga Zakona nastavljaju s radom prema ovom Zakonu.

\(2\) Javne ustanove će uskladiti svoje ustrojstvo, djelatnost i opće
akte s odredbama ovoga Zakona u roku od 120 dana od dana stupanja na
snagu ovoga Zakona.

\(3\) Mandat ravnatelja i stručnih voditelja javnih ustanova koje
upravljaju zaštićenim područjima te predsjednika i članova Upravnog
vijeća traje do isteka roka na koji su imenovani, osim u slučaju ako ne
budu ranije razriješeni u skladu s odredbama ovoga Zakona, akta o
osnivanju, statuta i posebnih propisa.

\(4\) Jedinica područne (regionalne) samouprave koja nije osnovala javnu
ustanovu za upravljanje zaštićenim dijelovima prirode na svom području,
sukladno članku 72. stavku 3. Zakona o zaštiti prirode (»Narodne
novine«, br. 70/05., 139/08. i 57/11.) dužna ju je osnovati u roku od
godine dana od dana stupanja na snagu ovoga Zakona.

Članak 241.

\(1\) Javna ustanova koja upravlja zaštićenim područjima dužna je
izraditi program zaštite šuma za zaštićena područja iz članka 140.
stavka 1. ovoga Zakona u roku od tri godine od dana stupanja na snagu
ovoga Zakona.

\(2\) Za zaštićena područja iz članka 140. stavka 3. ovoga Zakona za
koja je izrađen program isti se primjenjuje do njegove obnove ili
izmjene i/ili dopune, odnosno do donošenja novog programa.

Članak 242.

Ugovori o koncesijskom odobrenju sklopljeni sukladno odredbama Zakona o
zaštiti prirode (»Narodne novine«, br. 70/05., 139/08. i 57/11.) ostaju
na snazi do isteka roka na koji su sklopljeni.

Članak 243.

\(1\) Glavni nadzornici koji su stupanjem na snagu ovoga Zakona zatečeni
na poslovima glavnog nadzornika u javnim ustanovama koje upravljaju
zaštićenim područjima nastavljaju s radom kao glavni čuvari prirode.

\(2\) Nadzornici koji su stupanjem na snagu ovoga Zakona zatečeni na
poslovima nadzornika u javnim ustanovama koje upravljaju zaštićenim
područjima nastavljaju s radom kao čuvari prirode.

\(3\) Glavni čuvari prirode i čuvari prirode dužni su položiti stručni
ispit u roku od godine dana od dana stupanja na dužnost.

\(4\) Glavnom čuvaru prirode i čuvaru prirode koji ne položi stručni
ispit u propisanom roku prestaje služba.

Članak 244. (NN [80/13](https://www.zakon.hr/cms.htm?id=27247),
[15/18](https://www.zakon.hr/cms.htm?id=27249))

\(1\) Za područja ekološke mreže značajna za očuvanje prirodnih
stanišnih tipova i divljih vrsta, osim područja značajnih za očuvanje
divljih ptica, nije moguće pokrenuti postupak iz članka 34. stavka 1.
ovoga Zakona dok ih ne potvrdi Europska komisija.

\(2\) Odredbe članka 68. stavka 1. i članka 78. stavka 1. ovoga Zakona
ne primjenjuju se na šumske vrste obuhvaćene popisom šumskih vrsta
sukladno posebnom propisu iz područja šumarstva, do dana stupanja na
snagu pravilnika iz članka 68. stavka 4. ovoga Zakona.

Članak 245.

Vlada će imenovati povjerenstvo iz članka 225. stavka 1. ovoga Zakona u
roku od 60 dana od dana stupanja na snagu ovoga Zakona.

Članak 246.

\(1\) Vlada će prijedlog Strategije iz članka 10. ovoga Zakona podnijeti
Hrvatskome saboru do 31. prosinca 2014.

\(2\) Vlada će Uredbu o osnivanju Državnog zavoda za zaštitu prirode
(»Narodne novine«, br. 126/02.) uskladiti s odredbama ovoga Zakona u
roku od 60 dana od dana stupanja na snagu ovoga Zakona.

\(3\) Vlada će propis iz članka 54. stavka 2. ovoga Zakona donijeti do
dana pristupanja Republike Hrvatske Europskoj uniji.

\(4\) Vlada će propise iz članka 68. stavka 3., članka 98. i članka 130.
stavka 2. ovoga Zakona donijeti u roku od jedne godine od dana stupanja
na snagu ovoga Zakona.

\(5\) Ministar će propise iz članka 24. stavka 5., članka 52. stavka 5.,
članka 55. stavka 3., članka 55. stavka 4., članka 62. stavka 7., članka
67. stavka 4., članka 68. stavka 4., članka 95. stavka 3., članka 132.
stavka 3., članka 138. stavka 4., članka 142. stavka 1., članka 151.
stavka 2., članka 172. stavka 7., članka 174. stavka 5., članka 188.
stavka 5., članka 202. stavka 2., članka 203. stavka 3., članka 208.
stavka 5., članka 209. stavka 3. i članka 213. stavka 3. ovoga Zakona
donijeti u roku od jedne godine od dana stupanja na snagu ovoga Zakona.

Članak 247.

\(1\) Do donošenja Strategije primjenjuje se Strategija i akcijski plan
zaštite biološke i krajobrazne raznolikosti Republike Hrvatske (»Narodne
novine«, br. 143/08.).

\(2\) Do stupanja na snagu propisa iz članka 246. stavaka 3., 4. i 5.
ovoga Zakona u dijelu u kojem njihove odredbe nisu u suprotnosti s
odredbama ovoga Zakona primjenjuje se Uredba o proglašenju ekološke
mreže (»Narodne novine«, br. 109/07.), Pravilnik o unutarnjem redu u
Nacionalnom parku »Plitvička jezera« (»Narodne novine«, br. 38/96.),
Pravilnik o unutarnjem redu u Parku prirode »Telašćica« (»Narodne
novine«, br. 38/96.), Pravilnik o visini naknade štete prouzročene
nedopuštenom radnjom na zaštićenim životinjskim vrstama (»Narodne
novine«, br. 84/96. i 79/02.), Pravilnik o zaštiti kopnenih puževa
(Gastropoda terrestria) (»Narodne novine«, br. 29/99.), Pravilnik o
zaštiti vodozemaca (Amphibia) (»Narodne novine«, br. 80/99.), Pravilnik
o unutarnjem redu u Nacionalnom parku »Brijuni« (»Narodne novine«, br.
75/00.), Pravilnik o unutarnjem redu u Nacionalnom parku »Risnjak«
(»Narodne novine«, br. 75/00.), Pravilnik o unutarnjem redu u
Nacionalnom parku »Sjeverni Velebit« (»Narodne novine«, br. 75/00.),
Pravilnik o unutarnjem redu u Nacionalnom parku »Mljet« (»Narodne
novine«, br. 76/00.), Pravilnik o unutarnjem redu u Nacionalnom parku
»Paklenica« (»Narodne novine«, br. 76/00.), Pravilnik o unutarnjem redu
u Parku prirode »Kopački rit« (»Narodne novine«, br. 77/00.), Pravilnik
o unutarnjem redu u Parku prirode »Biokovo« (»Narodne novine«, br.
66/01.), Pravilnik o unutarnjem redu u Parku prirode »Vransko jezero«
(»Narodne novine«, br. 66/01.), Pravilnik o unutarnjem redu u Parku
prirode »Medvednica« (»Narodne novine«, br. 3/02.), Pravilnik o
unutarnjem redu u Parku prirode »Velebit« (»Narodne novine«, br.
12/02.), Pravilnik o zaštiti gljiva (Fungi) (»Narodne novine«, br.
34/02.), Pravilnik o unutarnjem redu u Parku prirode »Papuk« (»Narodne
novine«, br. 98/03.), Pravilnik o znaku zaštite prirode (»Narodne
novine«, br. 178/03.), Pravilnik o vrstama stanišnih tipova, karti
staništa, ugroženim i rijetkim stanišnim tipovima te o mjerama za
očuvanje stanišnih tipova (»Narodne novine«, br. 7/06. i 119/09.),
Pravilnik o prijelazima za divlje životinje (»Narodne novine«, br.
5/07.), Pravilnik o sadržaju, obliku i načinu izdavanja službene
iskaznice za glavnog nadzornika i nadzornika (»Narodne novine«, br.
11/07.), Pravilnik o izgledu odore glavnog nadzornika i nadzornika
(»Narodne novine«, br. 11/07.), Pravilnik o načinu izrade i provođenju
studije o procjeni rizika uvođenja, ponovnog uvođenja i uzgoja divljih
svojti (»Narodne novine«, br. 35/08.), Pravilnik o sakupljanju
zaštićenih samoniklih biljaka u svrhu prerade, trgovine i drugog prometa
(»Narodne novine«, br. 154/08.), Pravilnik o uvjetima držanja, načinu
označavanja i evidenciji zaštićenih životinja u zatočeništvu (»Narodne
novine«, br. 70/09.), Pravilnik o proglašavanju divljih svojti
zaštićenim i strogo zaštićenim (»Narodne novine«, br. 99/09.), Pravilnik
o ocjeni prihvatljivosti plana, programa i zahvata za ekološku mrežu
(»Narodne novine«, br. 118/09.), Pravilnik o unutarnjem redu u Parku
prirode »Lastovsko otočje« (»Narodne novine«, br. 154/09.), Pravilnik o
postupku sprječavanja i nadoknade štete od životinja strogo zaštićenih
divljih svojti (»Narodne novine«, br. 158/09.), Pravilnik o unutarnjem
redu u Nacionalnom parku »Kornati« (»Narodne novine«, br.
141/10.[ ]{.underline}i 53/11.), Pravilnik o sadržaju i načinu polaganja
stručnog ispita za nadzornika (»Narodne novine«, br. 6/11.), Pravilnik o
unutarnjem redu u Nacionalnom parku »Krka« (»Narodne novine«, br.
119/11.), Pravilnik o službenoj iskaznici i znački inspektora/ice
zaštite prirode (»Narodne novine«, br. 45/12.).

\(3\) Do stupanja na snagu pravilnika iz članka 142. stavka 1. ovoga
Zakona primjenjuju se pravilnici o unutarnjem redu posebnih rezervata.

\(4\) Do dana pristupanja Republike Hrvatske Europskoj uniji primjenjuje
se Pravilnik o prekograničnom prometu i trgovini zaštićenim vrstama
(»Narodne novine«, br. 72/09., 143/10. i 87/12.).

Članak 248.

\(1\) Postupci započeti prema odredbama [Zakona o zaštiti
prirode](https://www.zakon.hr/z/617/Zakon-o-za%C5%A1titi-prirode-2005-2013)
(»Narodne novine«, br. 70/05., 139/08. i 57/11.) dovršit će se po
odredbama tog Zakona.

\(2\) Prekršajni postupci započeti prema odredbama Zakona o zaštiti
prirode (»Narodne novine«, br. 70/05., 139/08. i 57/11.) do dana
stupanja na snagu ovoga Zakona nastavit će se pred nadležnim sudom prema
tom Zakonu.

Članak 249.

\(1\) Danom stupanja na snagu ovoga Zakona prestaje važiti [Zakon o
zaštiti
prirode](https://www.zakon.hr/z/617/Zakon-o-za%C5%A1titi-prirode-2005-2013)
(»Narodne novine«, br. 70/05., 139/08. i 57/11.), osim odredbi članaka
101., 102., 103., 107., 108.a, članka 183. podstavka 10., članka 195.
stavka 1. podstavaka 47. do 56. i stavka 2., članka 197. stavka 1.
podstavaka 6. i 8. i stavka 2. toga Zakona, koji ostaju na snazi do dana
pristupanja Republike Hrvatske Europskoj uniji.

\(2\) Danom stupanja na snagu ovoga Zakona prestaje važiti:

-- Uredba o postupku javnog uvida kod proglašenja zaštićenog područja
(»Narodne novine«, br. 44/05.),

-- Pravilnik o sadržaju i načinu vođenja Upisnika zaštićenih prirodnih
vrijednosti (»Narodne novine«, br. 130/06.),

-- pravilnici o unutarnjem redu regionalnih parkova, značajnih
krajobraza, spomenika prirode, park-šuma i spomenika parkovne
arhitekture.

Članak 250.

Ovaj Zakon stupa na snagu osmoga dana od dana objave u »Narodnim
novinama« (dakle: 06.07.2013), osim odredbi članka 37. stavka 4., članka
38. stavka 5., članka 54. stavka 4. podstavka 1. i stavka 5., članka 70.
stavka 5., članka 71. stavka 2. i članka 197. ovoga Zakona koje stupaju
na snagu danom pristupanja Republike Hrvatske Europskoj uniji.

Klasa: 022-03/13-01/38

Zagreb, 21. lipnja 2013.

#### Prijelazne i završne odredbe iz NN 15/18 od 14.02.2018.

Članak 107.

U cijelom tekstu Zakona o zaštiti prirode (»Narodne novine«, br. 80/13.)
riječ: »Zavod« u određenom padežu zamjenjuje se riječju: »Agencija« u
odgovarajućem padežu.

Članak 108.

Danom stupanja na snagu ovoga Zakona upravljanje:

-- strogim rezervatom Bijele i Samarske stijene preuzima Javna ustanova
»Nacionalni park Risnjak«, a prestaje pravo upravljanja tim područjem
javnoj ustanovi čiji je osnivač Primorsko-goranska županija i javnoj
ustanovi čiji je osnivač Karlovačka županija,

-- značajnim krajobrazom Predjel Saplunara na otoku Mljetu preuzima
Javna ustanova »Nacionalni park Mljet«, a prestaje pravo upravljanja tim
područjem javnoj ustanovi čiji je osnivač Dubrovačko-neretvanska
županija.

Članak 109.

\(1\) Postupci započeti prema odredbama Zakona o zaštiti prirode
(»Narodne novine«, br. 80/13.) do dana stupanja na snagu ovoga Zakona
dovršit će se po odredbama toga Zakona.

\(2\) Planovi gospodarenja prirodnim dobrima za koje su uvjeti zaštite
prirode izdani sukladno odredbama članka 20. Zakona o zaštiti prirode
(»Narodne novine«, br. 80/13.) do dana stupanja na snagu ovoga Zakona
donijet će se uz prethodnu suglasnost Ministarstva sukladno odredbama
članka 22. stavka 1. toga Zakona.

Članak 110.

Danom stupanja na snagu pravilnika iz članka 55. stavka 6. izmijenjenog
člankom 36. ovoga Zakona, POVS područja utvrđena uredbom iz članka 54.
stavka 9. izmijenjenog člankom 35. ovoga Zakona postaju PPOVS područja.

Članak 111.

\(1\) Vlada će u roku od šest mjeseci od dana stupanja na snagu ovoga
Zakona donijeti uredbe:

-- iz članka 54. stavka 9. izmijenjenog člankom 35. ovoga Zakona,

-- iz članka 56.a stavka 3. dodanog člankom 38. ovoga Zakona,

-- iz članka 204.b stavka 7. dodanog člankom 95. ovoga Zakona.

\(2\) Vlada će odluku iz članka 62. stavka 4. izmijenjenog člankom 42.
ovoga Zakona donijeti u roku od šest mjeseci od dana stupanja na snagu
ovoga Zakona.

\(3\) Vlada će odluku o donošenju Programa iz članka 204.a stavka 1.
dodanog člankom 95. ovoga Zakona donijeti najkasnije do 23. srpnja 2021.

\(4\) Ministar će naputak iz članka 9.a dodanog člankom 6. ovoga Zakona
donijeti u roku od šest mjeseci od dana stupanja na snagu ovoga Zakona.

\(5\) Ministar će pravilnik iz članka 55. stavka 6. izmijenjenog člankom
36. ovoga Zakona donijeti najkasnije do 23. siječnja 2021., uzimajući u
obzir prioritete u odnosu na značaj tih područja za održavanje ili
obnavljanje povoljnog stanja očuvanosti prirodnih stanišnih tipova i
vrsta od interesa za Europsku uniju te očuvanje cjelovitosti ekološke
mreže, u svjetlu prijetnji od pogoršanja ili uništenja kojima su ta
područja izložena.

\(6\) Ministar će u roku od šest mjeseci od dana stupanja na snagu ovoga
Zakona donijeti pravilnike:

-- iz članka 55. stavka 5. izmijenjenog člankom 36. ovoga Zakona,

-- iz članka 62. stavka 5. izmijenjenog člankom 42. ovoga Zakona,

-- iz članka 67. stavka 10. izmijenjenog člankom 47. ovoga Zakona,

-- iz članka 75. stavka 5. dodanog člankom 51. ovoga Zakona,

-- iz članka 95. stavka 5. izmijenjenog člankom 56. ovoga Zakona,

-- iz članka 188. stavka 8. izmijenjenog člankom 89. ovoga Zakona.

\(7\) Ministar će u roku od jedne godine od dana stupanja na snagu ovoga
Zakona donijeti pravilnik iz članka 142. stavka 1. izmijenjenog člankom
70. ovoga Zakona.

Članak 112.

\(1\) Upravno tijelo preuzima poslove iz članka 46. stavka 2.
izmijenjenog člankom 27. ovoga Zakona na dan 30. lipnja 2018., a do toga
roka te poslove obavlja Ministarstvo.

\(2\) Javne ustanove iz članka 130. stavka 2. Zakona o zaštiti prirode
(»Narodne novine«, br. 80/13.) preuzimaju poslove iz članka 143.
podstavka 2. izmijenjenog člankom 71. ovoga Zakona na dan 30. lipnja
2018., a do toga roka te poslove obavlja Ministarstvo.

\(3\) Agencija iz članka 14. izmijenjenog člankom 9. ovoga Zakona i
javne ustanove iz članka 130. stavka 2. Zakona o zaštiti prirode
(»Narodne novine«, br. 80/13.) uskladit će svoje djelatnosti i opće akte
s odredbama ovoga Zakona u roku od šest mjeseci od dana stupanja na
snagu ovoga Zakona.

\(4\) Javne ustanove iz članka 130. stavka 2. Zakona o zaštiti prirode
(»Narodne novine«, br. 80/13.), a koje na dan 31. prosinca 2017. imaju
kumulirani višak prihoda koji su ostvarile u 2017. godini i prethodnim
proračunskim godinama, obvezne su dio tog viška u 2018. godini uplatiti
u državni proračun na način i u rokovima koji će biti određeni uredbom
iz članka 204.b stavka 7. dodanog člankom 95. ovoga Zakona.

Članak 113.

\(1\) Do stupanja na snagu pravilnika iz članka 142. stavka 1.
izmijenjenog člankom 70. ovoga Zakona primjenjuju se: Pravilnik o
unutarnjem redu u Nacionalnom parku »Plitvička jezera« (»Narodne
novine«, br. 38/96.), Pravilnik o unutarnjem redu u Parku prirode
»Telašćica« (»Narodne novine«, br. 38/96.), Pravilnik o unutarnjem redu
u Nacionalnom parku »Brijuni« (»Narodne novine«, br. 75/00.), Pravilnik
o unutarnjem redu u Nacionalnom parku »Risnjak« (»Narodne novine«, br.
75/00.), Pravilnik o unutarnjem redu u Nacionalnom parku »Sjeverni
Velebit« (»Narodne novine«, br. 75/00.), Pravilnik o unutarnjem redu u
Nacionalnom parku »Mljet« (»Narodne novine«, br. 76/00.), Pravilnik o
unutarnjem redu u Nacionalnom parku »Paklenica« (»Narodne novine«, br.
76/00.), Pravilnik o unutarnjem redu u Parku prirode »Kopački rit«
(»Narodne novine«, br. 77/00.), Pravilnik o unutarnjem redu u Parku
prirode »Biokovo« (»Narodne novine«, br. 66/01.), Pravilnik o unutarnjem
redu u Parku prirode »Vransko jezero« (»Narodne novine«, br. 66/01.),
Pravilnik o unutarnjem redu u Parku prirode »Medvednica« (»Narodne
novine«, br. 3/02.), Pravilnik o unutarnjem redu u Parku prirode
»Velebit« (»Narodne novine«, br. 12/02.), Pravilnik o unutarnjem redu u
Parku prirode »Papuk« (»Narodne novine«, br. 98/03.), Pravilnik o
unutarnjem redu u Parku prirode »Lastovsko otočje« (»Narodne novine«,
br. 154/09.), Pravilnik o unutarnjem redu u posebnom rezervatu šumske
vegetacije Košljun (Službene novine Primorsko-goranske županije, br.
1/10.), Pravilnik o unutarnjem redu u Nacionalnom parku »Kornati«
(»Narodne novine«, br. 141/10., 53/11.) i Pravilnik o unutarnjem redu u
Nacionalnom parku »Krka« (»Narodne novine«, br. 119/11.).

\(2\) Do stupanja na snagu pravilnika iz članka 75. stavka 5. dodanog
člankom 51. ovoga Zakona primjenjuje se Pravilnik o načinu izrade i
provođenju studije o procjeni rizika uvođenja, ponovnog uvođenja i
uzgoja divljih svojti (»Narodne novine«, br. 35/08.).

Članak 114.

\(1\) Danom stupanja na snagu ovoga Zakona prestaju važiti:

-- Pravilnik o znaku zaštite prirode (»Narodne novine«, br. 178/03.),

-- Pravilnik o ocjeni prihvatljivosti za ekološku mrežu (»Narodne
novine«, br. 146/14.).

\(2\) Danom stupanja na snagu uredbe iz članka 204.b stavka 7. dodanog
člankom 95. ovoga Zakona prestaje važiti Pravilnik o mjerilima i načinu
korištenja namjenskih i vlastitih prihoda nacionalnih parkova i parkova
prirode (»Narodne novine«, br. 65/17.).

Članak 115.

Ovaj Zakon stupa na snagu osmoga dana od dana objave u »Narodnim
novinama«.

#### Prijelazne i završne odredbe iz NN 14/19 od 07.02.2019.

Članak 53.

Ovaj Zakon stupa na snagu osmoga dana od dana objave u »Narodnim
novinama«, osim odredaba članaka 49., 50. i 51. ovoga Zakona koje
stupaju na snagu 1. travnja 2019.

#### Prijelazne i završne odredbe iz NN 127/19 od 27.12.2019.

Članak 5.

Ovaj Zakon stupa na snagu osmoga dana od dana objave u »Narodnim
novinama«.
