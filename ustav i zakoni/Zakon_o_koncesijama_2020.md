**ZAKON O KONCESIJAMA**

[DIO PRVI DAVANJE KONCESIJE
[2](#dio-prvi-davanje-koncesije)](#dio-prvi-davanje-koncesije)

[GLAVA I. OPĆE ODREDBE
[2](#glava-i.-opće-odredbe)](#glava-i.-opće-odredbe)

[GLAVA II. PRIPREMNE RADNJE ZA DAVANJE KONCESIJE
[8](#glava-ii.-pripremne-radnje-za-davanje-koncesije)](#glava-ii.-pripremne-radnje-za-davanje-koncesije)

[GLAVA III. POSTUPAK DAVANJA KONCESIJE ZA USLUGE TE KONCESIJE ZA
GOSPODARSKO KORIŠTENJE OPĆEG ILI DRUGOG DOBRA PROCIJENJENE VRIJEDNOSTI
MANJE OD VRIJEDNOSNOG PRAGA
[17](#glava-iii.-postupak-davanja-koncesije-za-usluge-te-koncesije-za-gospodarsko-korištenje-općeg-ili-drugog-dobra-procijenjene-vrijednosti-manje-od-vrijednosnog-praga)](#glava-iii.-postupak-davanja-koncesije-za-usluge-te-koncesije-za-gospodarsko-korištenje-općeg-ili-drugog-dobra-procijenjene-vrijednosti-manje-od-vrijednosnog-praga)

[GLAVA IV. POSTUPAK DAVANJA KONCESIJE ZA USLUGE I GOSPODARSKO KORIŠTENJE
OPĆEG ILI DRUGOG DOBRA PROCIJENJENE VRIJEDNOSTI JEDNAKE ILI VEĆE OD
VRIJEDNOSNOG PRAGA TE KONCESIJE ZA RADOVE
[23](#glava-iv.-postupak-davanja-koncesije-za-usluge-i-gospodarsko-korištenje-općeg-ili-drugog-dobra-procijenjene-vrijednosti-jednake-ili-veće-od-vrijednosnog-praga-te-koncesije-za-radove)](#glava-iv.-postupak-davanja-koncesije-za-usluge-i-gospodarsko-korištenje-općeg-ili-drugog-dobra-procijenjene-vrijednosti-jednake-ili-veće-od-vrijednosnog-praga-te-koncesije-za-radove)

[GLAVA V. UGOVOR O KONCESIJI
[30](#glava-v.-ugovor-o-koncesiji)](#glava-v.-ugovor-o-koncesiji)

[GLAVA VI. PRESTANAK KONCESIJE
[36](#glava-vi.-prestanak-koncesije)](#glava-vi.-prestanak-koncesije)

[DIO DRUGI POLITIKA KONCESIJA
[38](#dio-drugi-politika-koncesija)](#dio-drugi-politika-koncesija)

[GLAVA I. OPĆE ODREDBE
[38](#glava-i.-opće-odredbe-1)](#glava-i.-opće-odredbe-1)

[GLAVA II. OBVEZE DAVATELJA KONCESIJE
[38](#glava-ii.-obveze-davatelja-koncesije)](#glava-ii.-obveze-davatelja-koncesije)

[GLAVA III. PRAĆENJE PROVEDBE UGOVORA O KONCESIJI
[41](#glava-iii.-praćenje-provedbe-ugovora-o-koncesiji)](#glava-iii.-praćenje-provedbe-ugovora-o-koncesiji)

[GLAVA IV. NADZOR KOJI PROVODI MINISTARSTVO NADLEŽNO ZA FINANCIJE
[43](#glava-iv.-nadzor-koji-provodi-ministarstvo-nadležno-za-financije)](#glava-iv.-nadzor-koji-provodi-ministarstvo-nadležno-za-financije)

[DIO TREĆI PRAVNA ZAŠTITA
[46](#dio-treći-pravna-zaštita)](#dio-treći-pravna-zaštita)

[DIO ČETVRTI PREKRŠAJNE ODREDBE
[46](#dio-četvrti-prekršajne-odredbe)](#dio-četvrti-prekršajne-odredbe)

[DIO PETI PRIJELAZNE I ZAVRŠNE ODREDBE
[48](#dio-peti-prijelazne-i-završne-odredbe)](#dio-peti-prijelazne-i-završne-odredbe)

[PRILOG I. POPIS DJELATNOSTI NAVEDENIH U ČLANKU 5. TOČKI (14) OVOGA
ZAKONA^(1)^
[50](#prilog-i.-popis-djelatnosti-navedenih-u-članku-5.-točki-14-ovoga-zakona1)](#prilog-i.-popis-djelatnosti-navedenih-u-članku-5.-točki-14-ovoga-zakona1)

[PRILOG II. DJELATNOSTI KOJE SE OBAVLJAJU NA TEMELJU ISKLJUČIVOG PRAVA
[54](#prilog-ii.-djelatnosti-koje-se-obavljaju-na-temelju-isključivog-prava)](#prilog-ii.-djelatnosti-koje-se-obavljaju-na-temelju-isključivog-prava)

[PRILOG III. USLUGE IZ ČLANAKA 9. I 10. OVOGA ZAKONA
[55](#prilog-iii.-usluge-iz-članaka-9.-i-10.-ovoga-zakona)](#prilog-iii.-usluge-iz-članaka-9.-i-10.-ovoga-zakona)

[PRILOG IV. POPIS MEĐUNARODNIH DRUŠTVENIH KONVENCIJA I KONVENCIJA O
ZAŠTITI OKOLIŠA
[57](#prilog-iv.-popis-međunarodnih-društvenih-konvencija-i-konvencija-o-zaštiti-okoliša)](#prilog-iv.-popis-međunarodnih-društvenih-konvencija-i-konvencija-o-zaštiti-okoliša)

**ZAKON O KONCESIJAMA**

### DIO PRVI DAVANJE KONCESIJE

#### GLAVA I. OPĆE ODREDBE

Predmet Zakona

Članak 1.

\(1\) Ovim se Zakonom uređuju postupci davanja koncesije, ugovor o
koncesiji, prestanak koncesije, pravna zaštita u postupcima davanja
koncesije, politika koncesija te druga pitanja u vezi s koncesijama.

\(2\) Na pitanja koja nisu uređena ovim Zakonom odgovarajuće se
primjenjuju posebni zakoni te propisi kojima se uređuje javna nabava.

\(3\) Sastavni su dio ovoga Zakona:

1\. Prilog I. Popis djelatnosti navedenih u članku 5. točki (14) ovoga
Zakona

2\. Prilog II. Djelatnosti koje se obavljaju na temelju isključivog
prava

3\. Prilog III. Usluge iz članaka 9. i 10. ovoga Zakona

4\. Prilog IV. Popis međunarodnih društvenih konvencija i konvencija o
zaštiti okoliša.

Pravna stečevina Europske unije

Članak 2.

Ovaj Zakon sadržava odredbe koje su u skladu sa sljedećim aktima
Europske unije:

1\. Direktiva 2014/23/EU Europskog parlamenta i Vijeća od 26. veljače
2014. o dodjeli ugovora o koncesiji (SL L 94, 28. 3. 2014.)

2\. Ispravak Direktive 2014/23/EU Europskog parlamenta i Vijeća od 26.
veljače 2014. o dodjeli ugovora o koncesiji (SL L 114, 5. 5. 2015.)

3\. [Delegirana uredba Komisije (EU)
2015/2172](http://eur-lex.europa.eu/legal-content/HR/TXT/?uri=CELEX:32015R2172)
оd 24. studenoga 2015. o izmjeni Direktive 2014/23/EU Europskog
parlamenta i Vijeća u vezi s pragovima primjene za postupke dodjele
ugovora (SL L 307, 25. 11. 2015.)

Koncesija

Članak 3.

\(1\) Koncesija je pravo koje se stječe ugovorom.

\(2\) Vrste koncesija su:

1\. koncesija za gospodarsko korištenje općeg ili drugog dobra

2\. koncesija za radove

3\. koncesija za usluge.

\(3\) Ugovor o koncesiji za gospodarsko korištenje općeg ili drugog
dobra jest upravni ugovor, u pisanom obliku, čiji je predmet gospodarsko
korištenje općeg ili drugog dobra za koje je zakonom određeno da je
dobro od interesa za Republiku Hrvatsku, a koje ne predstavlja izvođenje
radova iz stavka 4., odnosno pružanje i upravljanjem uslugama iz stavka
5. ovoga članka.

\(4\) Ugovor o koncesiji za radove jest upravni ugovor, u pisanom
obliku, kojim se ostvaruje financijski interes, a posredstvom kojeg
davatelj koncesija ili više njih povjerava izvođenje radova jednom
gospodarskom subjektu ili više njih čija se naknada sastoji isključivo
od prava na iskorištavanje radova koji su predmet ugovora ili od tog
prava i plaćanja.

\(5\) Ugovor o koncesiji za usluge jest upravni ugovor, u pisanom
obliku, kojim se ostvaruje financijski interes, a posredstvom kojeg
davatelj koncesija ili više njih povjerava pružanje i upravljanje
uslugama koje nisu izvođenje radova iz stavka 4. ovoga članka jednom
gospodarskom subjektu ili više njih čija se naknada sastoji isključivo
od prava na iskorištavanje usluga koje su predmet ugovora ili od tog
prava i plaćanja.

\(6\) Davanje koncesije za radove ili koncesije za usluge uključuje i
prijenos na koncesionara operativnog rizika u iskorištavanju tih radova
ili usluga, koji obuhvaća rizik potražnje ili rizik ponude ili oboje.
Prijenos dijela operativnog rizika podrazumijeva stvarno izlaganje
promjenama na tržištu, tako da bilo kakav potencijalni procijenjeni
gubitak koji je pretrpio koncesionar nije simboličan i zanemariv.

\(7\) Operativnim rizikom iz stavka 6. ovoga članka smatra se rizik
izloženosti koncesionara tržišnim uvjetima na način da koncesionaru od
strane davatelja koncesije nije zajamčeno da će, u normalnim uvjetima
rada, posredno ili neposredno, ostvariti povrat uloženih sredstava ili
troškova nastalih u izvođenju radova ili pružanju usluga koje su predmet
koncesije.

Vrijednosni prag

Članak 4.

\(1\) Vrijednosni prag bitan za određenje primjene pravila postupka
davanja koncesije objavljuje se u Službenom listu Europske unije te će
isti pravodobno biti objavljen na mrežnim stranicama ministarstva
nadležnog za financije.

\(2\) Europska komisija po potrebi vrši reviziju praga iz stavka 1.
ovoga članka te iznos praga objavljuje u odgovarajućim nacionalnim
valutama u Službenom listu Europske unije.

\(3\) Na postupak davanja koncesije za usluge te na koncesije za
gospodarsko korištenje općeg ili drugog dobra procijenjene vrijednosti
manje od vrijednosnog praga iz ovoga članka ne primjenjuju se odredbe
dijela prvog glave IV. ovoga Zakona.

\(4\) Na postupak davanja koncesije za usluge procijenjene vrijednosti
jednake ili veće od vrijednosnog praga iz ovoga članka te na koncesije
za radove ne primjenjuju se odredbe dijela prvog glave III. ovoga
Zakona. Na postupak davanja koncesije za gospodarsko korištenje općeg
ili drugog dobra procijenjene vrijednosti jednake ili veće od
vrijednosnog praga iz ovoga članka ne primjenjuju se odredbe dijela
prvog glave III. ovoga Zakona, osim članka 31., 36., 37. i 38. ovoga
Zakona.

\(5\) U postupku davanja koncesije za eksploataciju mineralnih sirovina
neovisno o procijenjenoj vrijednosti koncesije ne primjenjuju se odredbe
dijela prvog glave IV. ovoga Zakona.

Značenje pojmova

Članak 5. (NN [107/20](https://www.zakon.hr/cms.htm?id=45889))

Pojedini pojmovi u smislu ovoga Zakona imaju sljedeće značenje:

1. davatelj koncesije je tijelo javne vlasti, odnosno pravna osoba koja
je, u skladu s ovim i posebnim zakonima, nadležna za davanje koncesije

2. koncesionar je gospodarski subjekt s kojim je davatelj koncesije
sklopio ugovor o koncesiji

3. gospodarski subjekt je fizička ili pravna osoba, uključujući
podružnicu, ili javnopravno tijelo ili zajednica tih osoba ili tijela,
uključujući svako njihovo privremeno udruženje, koja na tržištu nudi
izvođenje radova ili posla, isporuku robe ili pružanje usluga

4. natjecatelj je gospodarski subjekt koji je zatražio poziv ili je
pozvan na sudjelovanje u ograničenom postupku, u natjecateljskom
postupku uz pregovore ili natjecateljskom dijalogu

5. ponuditelj je gospodarski subjekt koji je pravodobno dostavio ponudu
u postupku davanja koncesije

6. pisan iskaz je svaki iskaz koji se sastoji od riječi ili brojeva koji
se mogu čitati, umnožavati i naknadno slati, uključujući informacije
koje se prenose i pohranjuju elektroničkim sredstvima

7. ugovor o koncesiji je upravni ugovor koji u pisanom obliku i na
određeno vrijeme sklapaju davatelj koncesije i koncesionar o međusobnim
pravima i obvezama vezanim uz danu koncesiju na temelju odluke o davanju
koncesije

8. naknada za koncesiju je naknada koju plaća koncesionar na temelju
ugovora o koncesiji

9. Registar koncesija je jedinstvena elektronička evidencija ugovora o
koncesijama danima na području Republike Hrvatske

10. odluka o davanju koncesije je upravni akt koji donosi davatelj
koncesije na prijedlog stručnog povjerenstva za koncesiju nakon pregleda
i ocjene pristiglih ponuda, odnosno nakon zaprimanja zahtjeva i
utvrđenja ispunjenja uvjeta za dobivanjem koncesije

11. javno-privatno partnerstvo je dugoročan ugovorni odnos u smislu
propisa kojim se uređuje javno-privatno partnerstvo

12. poseban zakon je zakon kojim se uređuju pitanja vezana za koncesije
koje se daju za djelatnosti i u područjima uređenima tim zakonom

13. društvo posebne namjene ima značenje u smislu propisa kojim se
uređuje javno-privatno partnerstvo

14. izvođenje radova znači izvođenje ili projektiranje i izvođenje
radova koji se odnose na jednu ili više djelatnosti iz Priloga I. ovoga
Zakona ili posla ili realizacija posla, bez obzira kojim sredstvom, a
koji su sukladni zahtjevima koje je naveo davatelj koncesije. Posao je
rezultat visokogradnje ili niskogradnje uzete u cjelini koji je sam po
sebi dovoljan da ispuni gospodarsku ili tehničku funkciju

15. elektronička sredstva su elektronička oprema za obradu (uključujući
digitalno sažimanje) i pohranu podataka koji se šalju, prenose i primaju
žičanom vezom, radiovezom, optičkim ili drugim elektromagnetskim
sredstvima

16. isključivo pravo je pravo obavljanja djelatnosti koje daje nadležno
tijelo, u skladu s posebnim propisom, isključivo jednom gospodarskom
subjektu na temelju propisa i upravnog akta, koje ima znatan utjecaj na
mogućnost drugih gospodarskih subjekata da obavljaju takvu djelatnost

17. dokumentacija za nadmetanje je bilo koji dokument koji je sastavljen
ili na koji davatelj koncesija upućuje, a u kojemu se opisuju ili
određuju elementi koncesije i postupka davanja koncesije, uključujući
obavijest o namjeri davanja koncesije, tehničke i funkcionalne zahtjeve,
predložene uvjete koncesije, formate dokumenata koje podnose
natjecatelji ili ponuditelji, informacije o općim primjenjivim obvezama
te svu dodatnu dokumentaciju

18. inovacija je novi ili značajno poboljšan proizvod, usluga ili
postupak, uključujući, ali ne ograničavajući se na postupke proizvodnje,
građenja ili izgradnje, nova metoda stavljanja na tržište ili nova
metoda organizacije u poslovnoj praksi, organizacije radnih mjesta ili
vanjskih odnosa, među ostalim radi pomaganja rješavanja društvenih
izazova

19. nacionalna klasifikacija prostornih jedinica za statistiku (u
daljnjem tekstu: NKPJS) je statistički standard koji se koristi za
prikupljanje, upisivanje, obradu, analizu i diseminaciju podataka
regionalne statistike prema razinama prostorne podjele Republike
Hrvatske

20. jedinstveni rječnik javne nabave (Common Procurement Vocabulary --
CPV) je jedinstveni klasifikacijski sustav nomenklatura koji se
primjenjuje u postupku javne nabave te koji osigurava istovjetnost s
ostalim postojećim nomenklaturama, a utvrđen je Uredbom (EZ) br.
2195/2002 Europskog parlamenta i Vijeća o Jedinstvenom rječniku javne
nabave (CPV), kako je posljednje izmijenjena Uredbom (EZ) br. 596/2009.

21. zajednica ponuditelja ili natjecatelja je udruženje više
gospodarskih subjekata koji su dostavili zajedničku ponudu ili zahtjev
za sudjelovanje u postupku davanja koncesije, neovisno o uređenju
njihova međusobnog odnosa, a koji se obvezuju davatelju koncesije da će
izvršiti svoje obveze sukladno ugovoru o koncesiji

22. usluga od općega gospodarskog interesa je usluga kojom se izvršava
posebna zadaća u društvenom interesu propisana posebnim propisom u kojem
je precizno navedena priroda posebne zadaće

23. neuredna ponuda je ponuda koja nije izrađena u skladu s
dokumentacijom za nadmetanje, koja sadržava odredbe koje davatelj
koncesije smatra štetnima ili za koju davatelj koncesije osnovano smatra
da nije u skladu s pravilima poštenog tržišnog natjecanja ili koja zbog
formalnih ili drugih objektivnih razloga ne može biti odabrana (ponuda
ponuditelja koji ispunjava uvjete za isključenje određene dokumentacijom
za nadmetanje, ponuda ponuditelja koji nije dokazao svoju sposobnost u
skladu s dokumentacijom za nadmetanje, ponuda kojoj nedostaje jamstvo za
ozbiljnost ponude, koja ne odgovara potrebama davatelja koncesije
određenim u opisu predmeta koncesije i tehničkim specifikacijama,
odnosno kojom se nude usluge i/ili radovi koji očito ne zadovoljavaju
potrebe davatelja koncesije u odnosu na predmet koncesije i/ili uvjete
obavljanja djelatnosti koja je predmet koncesije)

24. sporedna djelatnost je svaka djelatnost koja nije djelatnost
predmeta koncesije, ali je s njom povezana tako što služi njezinom
obavljanju ili je potrebna za njezino uspješno izvršenje

25. težak profesionalni propust je postupanje gospodarskog subjekta u
obavljanju njegove profesionalne djelatnosti protivno odgovarajućim
propisima, kolektivnim ugovorima, pravilima struke ili sklopljenim
ugovorima o koncesiji i javnoj nabavi, a koje je takve prirode da čini
tog gospodarskog subjekta neprikladnom i nepouzdanom stranom ugovora o
koncesiji koji davatelj koncesije namjerava sklopiti.

Načela postupka davanja koncesije

Članak 6.

\(1\) Prilikom provođenja postupka davanja koncesije davatelj koncesije
obvezan je, u odnosu na sve gospodarske subjekte, poštovati načelo
slobode kretanja robe, načelo slobode poslovnog nastana, načelo slobode
pružanja usluga, načelo učinkovitosti, kao i ostala temeljna načela iz
Ustava Republike Hrvatske te Ugovora o funkcioniranju Europske unije,
kao što su načelo tržišnog natjecanja, načelo jednakog tretmana, načelo
zabrane diskriminacije, načelo uzajamnog priznavanja, načelo
razmjernosti i načelo transparentnosti.

\(2\) Gospodarski subjekt je obvezan tijekom izvršenja ugovora o
koncesiji pridržavati se primjenjivih obveza u području prava okoliša,
socijalnog i radnog prava, uključujući kolektivne ugovore, a osobito
obvezu isplate ugovorene plaće, ili odredbi međunarodnog prava okoliša,
socijalnog i radnog prava navedenih u Prilogu IV. ovoga Zakona.

Davatelj koncesije

Članak 7. (NN [107/20](https://www.zakon.hr/cms.htm?id=45889))

\(1\) Davatelj koncesije može biti:

1\. Hrvatski sabor i Vlada Republike Hrvatske, u ime Republike Hrvatske

2\. tijelo državne uprave, u ime Republike Hrvatske

3\. nadležno tijelo jedinice lokalne i područne (regionalne) samouprave,
u ime jedinice lokalne i područne (regionalne) samouprave te

4\. pravna osoba posebnim zakonima ovlaštena za davanje koncesije.

\(2\) Kada je davatelj koncesije Hrvatski sabor ili Vlada Republike
Hrvatske, sve pripremne radnje za davanje koncesije iz dijela prvog
glave II. ovoga Zakona, postupak davanja koncesije iz dijela prvog glava
III. i IV. ovoga Zakona, osim donošenja odluke o davanju koncesije,
odluke o izmjeni odluke o davanju koncesije, odluke o poništenju
postupka davanja koncesije, odnosno odluke o raskidu ugovora o
koncesiji, kao i ostale tehničke i stručne poslove davatelja koncesije
iz dijela prvog glava V. i VI. ovoga Zakona te dijela drugog ovoga
Zakona može provoditi nadležno ministarstvo.

\(3\) Kada je davatelj koncesije nadležno tijelo jedinice lokalne i
područne (regionalne) samouprave, u ime jedinice lokalne i područne
(regionalne) samouprave sve pripremne radnje za davanje koncesije iz
dijela prvog glave II. ovoga Zakona, postupak davanja koncesije iz
dijela prvog glava III. i IV. ovoga Zakona, osim donošenja odluke o
davanju koncesije, odluke o izmjeni odluke o davanju koncesije, odluke o
poništenju postupka davanja koncesije, odnosno odluke o raskidu ugovora
o koncesiji, kao i ostale tehničke i stručne poslove davatelja koncesije
iz dijela prvog glava V. i VI. ovoga Zakona te dijela drugog ovoga
Zakona, može provoditi nadležno upravno tijelo jedinice lokalne i
područne (regionalne) samouprave.

\(4\) Podjela poslova iz stavaka 2. i 3. ovoga članka uređuje se
posebnim zakonom.

\(5\) Kada se postupak davanja koncesije provodi prema propisu kojim se
uređuje javna nabava, davatelj koncesije smatrat će se javnim
naručiteljem prema tom propisu.

\(6\) Sve fizičke osobe uključene u postupak davanja koncesije ili koje
mogu utjecati na ishod postupka davanja koncesije ne smiju imati
izravnih i/ili neizravnih osobnih interesa u bilo kojoj aktivnosti koja
bi dovela do sukoba tih interesa s njihovim dužnostima u skladu s
posebnim propisima kojima se uređuje javna nabava, a koje se odnose na
sukob interesa.

\(7\) Davatelji koncesije ne daju koncesije međusobno niti se
odgovarajuće primjenjuju propisi kojima se uređuje javna nabava, a u
dijelu koji se odnosi na ugovore između subjekata u javnom sektoru.

Predmet koncesije

Članak 8. (NN [107/20](https://www.zakon.hr/cms.htm?id=45889))

\(1\) Koncesija se daje u različitim područjima i za različite
djelatnosti, a osobito:

1\. za eksploataciju mineralnih sirovina

2\. za korištenje voda

3\. za pravo lova na državnim lovištima i uzgajalištima divljači

4\. na pomorskom dobru

5\. u području zaštite prirode

6\. u području energetike

7\. za obavljanje djelatnosti linijskog i obalnog pomorskog i riječnog
prijevoza

8\. za luke

9\. za građenje i upravljanje autocestom i pojedinim cestovnim objektima
na državnoj cesti (most, tunel i drugi)

10\. za pružanje usluga javnog prijevoza

11\. za zračne luke

12\. u području sporta

13\. na kulturnim dobrima

14\. za komunalne djelatnosti

15\. u području željeznica

16\. u području žičara

17\. za djelatnosti gospodarenja otpadom

18\. u području turizma

19\. u području zdravstva

20\. za pružanje medijskih usluga televizije i radija

21\. za slobodne zone

22\. za uzgoj riba i drugih morskih organizama

23\. u području veterinarskog javnog zdravstva.

\(2\) Koncesija se ne može dati na šumama i šumskom zemljištu u
vlasništvu Republike Hrvatske, u području obrane i sigurnosti i na
drugim dobrima utvrđenim posebnim propisima.

\(3\) Posebna pitanja vezana za davanje koncesije u područjima, odnosno
za djelatnosti iz stavka 1. ovoga članka uređuju se i posebnim zakonom.

\(4\) Koncesija za izgradnju i upravljanje autocestama, izgradnju i
upravljanje željezničkim prugama, prijenos i distribuciju električne
energije, izgradnju i upravljanje infrastrukturom za prijenos nafte
naftovodima, izgradnju i upravljanje transportnim sustavom plina
strateški su interes Republike Hrvatske.

\(5\) Osim koncesija iz stavka 4. ovoga članka Hrvatski sabor može
koncesiju za pojedina dobra, usluge i radove proglasiti strateškim
interesom Republike Hrvatske.

\(6\) U slučaju iz stavaka 4. i 5. ovoga članka postupak davanja
koncesije i druga pitanja u vezi s tom koncesijom uređuju se u skladu s
odredbama ovoga Zakona i posebnih zakona.

Izuzeća od primjene Zakona

Članak 9.

\(1\) Ovaj se Zakon ne primjenjuje na:

1\. koncesiju koja je, na temelju propisa Republike Hrvatske, određena
kao klasificirana ili čije izvršenje, na temelju zakona ili drugih
propisa Republike Hrvatske, zahtijeva primjenu mjera informacijske
sigurnosti ili kada to zahtijeva zaštita bitnih interesa Republike
Hrvatske

2\. koncesiju koja se daje na temelju posebnih pravnih instrumenata
međunarodne organizacije

3\. koncesiju koja se daje sukladno međunarodnom sporazumu između
Republike Hrvatske i jedne ili više trećih država, potpisanim u skladu s
Ugovorom o funkcioniranju Europske unije, i koja obuhvaća radove, robu
ili usluge namijenjene zajedničkoj provedbi ili korištenju projekta od
strane država potpisnica

4\. koncesiju za negospodarske usluge od općeg interesa

5\. koncesiju za društvene i druge posebne usluge iz Priloga III. ovoga
Zakona procijenjene vrijednosti manje od praga iz članka 4. ovoga Zakona

6\. koncesiju za usluge dane gospodarskom subjektu na temelju
isključivog prava koje mu je dodijeljeno u skladu s Ugovorom o
funkcioniranju Europske unije i pravnim aktima Europske unije kojima se
utvrđuju zajednička pravila o pristupu tržištu primjenjivim na
djelatnosti navedene u Prilogu II. ovoga Zakona, osim ako sektorsko
zakonodavstvo Europske unije ne zahtijeva posebne obveze primjene načela
transparentnosti specifične za određeni sektor u kojem slučaju se
primjenjuju odredbe o objavi davanja koncesije u skladu s člankom 53.
ovoga Zakona

7\. koncesiju koju davatelj koncesije daje u skladu s pravilima o nabavi
koje određuju međunarodna organizacija ili međunarodna financijska
institucija, ako ta organizacija ili institucija u cijelosti financira
tu koncesiju

8\. koncesiju koju većim dijelom sufinancira međunarodna organizacija
ili međunarodna financijska institucija, a pri čemu se strane
usuglašavaju o primjenjivim postupcima.

\(2\) O međunarodnom sporazumu iz stavka 1. točke 3. ovoga članka
davatelj koncesije obavještava Europsku komisiju.

\(3\) U slučaju davanja koncesije iz stavka 1. ovoga članka davatelj
koncesije o tome obavještava ministarstvo nadležno za financije.

\(4\) Ako se gospodarskom subjektu daje koncesija na temelju isključivog
prava za izvršavanje jedne ili više djelatnosti navedenih u Prilogu II.
ovoga Zakona, o tome obavještava Europsku komisiju u roku od jednog
mjeseca nakon dodjele tog isključivog prava.

Djelomična izuzeća od primjene Zakona

Članak 10.

\(1\) Odredbe dijela prvog glave III., IV., V. i VI., odredba članka 87.
stavka 1. točke 2. i odredbe dijela trećeg ovoga Zakona ne primjenjuju
se na koncesiju za obavljanje djelatnosti pružanja medijskih usluga
televizije i radija.

\(2\) Ovaj se Zakon ne primjenjuje na koncesije za društvene i druge
posebne usluge iz Priloga III. ovoga Zakona procijenjene vrijednosti
jednake ili veće od praga iz članka 4. ovoga Zakona, osim članaka 43.,
44., 51. i 53. ovoga Zakona.

Imovinskopravni odnosi

Članak 11.

\(1\) Ako je Republika Hrvatska ili davatelj koncesije vlasnik
nekretnine na kojoj će se obavljati djelatnost za koju se namjerava dati
koncesija, osoba koja stekne pravo koncesije stječe i pravo na
korištenje te nekretnine dok traje koncesija, i to u onom opsegu koji je
nužan za izvršavanje koncesije i na onom dijelu nekretnine na kojem će
koncesija najmanje opterećivati nekretninu, odnosno umanjivati njezinu
vrijednost, osim ako Vlada Republike Hrvatske, od nje ovlašteno tijelo,
ili drugo tijelo koje na temelju posebnog zakona upravlja, odnosno
raspolaže nekretninama u vlasništvu Republike Hrvatske ne odluči
drukčije.

\(2\) Ako je za izvršavanje koncesije nužan prolaz ili provoz vozilima
bez tereta ili s teretima ili druga služnost na nekretnini u vlasništvu
Republike Hrvatske ili davatelja koncesije, osoba koja stekne pravo
koncesije stječe i pravo služnosti prolaza, odnosno provoza svim
vozilima sa svim teretima ili drugu služnost na toj nekretnini, osim ako
Vlada Republike Hrvatske, od nje ovlašteno tijelo ili drugo tijelo koje
na temelju posebnog zakona upravlja, odnosno raspolaže nekretninama u
vlasništvu Republike Hrvatske ne odluči drukčije.

\(3\) Davatelj koncesije dužan je u postupku pripremnih radnji zatražiti
od Vlade Republike Hrvatske, od nje ovlaštenog tijela ili drugog tijela
koje na temelju posebnog zakona upravlja, odnosno raspolaže nekretninama
u vlasništvu Republike Hrvatske suglasnost da se na zemljištu u
vlasništvu Republike Hrvatske, u svrhu ostvarivanja koncesije, raspolaže
na način iz stavaka 1. i 2. ovoga članka.

\(4\) U slučaju da tijelo iz stavka 3. ovoga članka uskrati davanje
suglasnosti, postupak davanja koncesije mora se obustaviti.

\(5\) Koncesionar za stečeno pravo na korištenje nekretnine, odnosno
pravo služnosti iz stavaka 1. i 2. ovoga članka, uz naknadu za
koncesiju, plaća i naknadu za nekretninu u skladu s posebnim propisima.

\(6\) Odredba o pravu na korištenje nekretnine, odnosno pravu služnosti
koncesionara u slučaju iz stavaka 1. i 2. ovoga članka, kao i visina
naknade iz stavka 5. ovoga članka, sastavni je dio dokumentacije za
nadmetanje u postupku davanja koncesije, osim ako je posebnim propisom
zbog posebnosti koncesije drukčije propisano.

\(7\) Ako vlasnik nekretnine na kojoj će se obavljati djelatnost za koju
se namjerava dati koncesija nije Republika Hrvatska ili davatelj
koncesije, u dokumentaciji za nadmetanje mora se navesti da je prije
sklapanja ugovora o koncesiji budući koncesionar dužan urediti
imovinskopravne odnose s vlasnikom te nekretnine.

\(8\) Ako davatelj koncesije nije Republika Hrvatska te ako je moguće
djelatnost iz koncesije, osim na nekretnini u vlasništvu Republike
Hrvatske ili na pomorskom dobru, obavljati na nekretnini u vlasništvu
davatelja koncesije, u tom slučaju davatelj koncesije ne može donijeti
odluku o davanju koncesije na nekretnini u vlasništvu Republike
Hrvatske, odnosno pomorskom dobru.

\(9\) Iznimno od stavka 7. ovoga članka, ako to zahtijeva narav
koncesije, u dokumentaciji za nadmetanje davatelj koncesije može navesti
rok u kojem je dužan urediti imovinskopravne odnose nakon sklapanja
ugovora o koncesiji.

\(10\) U slučaju iz stavka 9. ovoga članka na odgovarajući način
primjenjuju se odredbe posebnih zakona.

Nedozvoljeno obavljanje djelatnosti

Članak 12.

\(1\) Zabranjeno je svako obavljanje djelatnosti za koje je potrebna
koncesija, a obavlja se bez dane koncesije.

\(2\) Koncesionaru koji izvršava ugovor o koncesiji zabranjeno je
obavljanje djelatnosti koncesije izvan opsega djelatnosti koncesije koji
je određen ugovorom o koncesiji. Obavljanjem djelatnosti koncesije izvan
opsega djelatnosti koncesije koji je određen ugovorom o koncesiji smatra
se svako prekoračenje ovlaštenja koja proizlaze iz ugovora o koncesiji,
uključujući svaki oblik samovlasnog proširenja primjene tih ovlaštenja.

\(3\) Zabranjeno je obavljanje svake djelatnosti koja služi ili je
izravno ili neizravno usmjerena na nezakonito iskorištavanje predmeta
koncesije, uključujući korištenje dobra stečenog nezakonitim
iskorištavanjem predmeta koncesije za obavljanje druge djelatnosti i/ili
stjecanje materijalne koristi.

\(4\) Tijelo odnosno pravna osoba koja je u skladu s ovim Zakonom i
posebnim zakonima nadležna za davanje koncesije u obvezi je suzbijati te
sprječavati i onemogućavati svako postupanje suprotno stavcima 1., 2. i
3. ovoga članka.

\(5\) U svrhu primjene stavka 4. ovoga članka, tijelo odnosno pravna
osoba koja je u skladu s ovim Zakonom i posebnim zakonima nadležna za
davanje koncesije u obvezi je analizirati primjenu ovoga Zakona i
posebnih zakona kojima se uređuju pitanja vezana za koncesiju iz svoje
nadležnosti te predlagati i provoditi mjere za unapređenje stanja u
području koncesija.

\(6\) Tijelu odnosno pravnoj osobi koja je u skladu s ovim Zakonom i
posebnim zakonima nadležna za davanje koncesije, zabranjeno je na bilo
koji način odobriti ili omogućiti gospodarsko korištenje općeg ili
drugog dobra, izvođenje radova i pružanje usluga u području i
djelatnosti protivno odredbama ovoga Zakona ili posebnih zakona kojima
se uređuje pojedina koncesija.

Tajnost dokumentacije u postupku davanja koncesije

Članak 13.

\(1\) Davatelj koncesije čuva i ne daje na uvid podatke iz dokumentacije
gospodarskih subjekata koje su ti gospodarski subjekti, u skladu s
posebnim propisima, označili poslovnom tajnom.

\(2\) Ako gospodarski subjekt označi određene podatke iz ponude
poslovnom tajnom, obvezan je u ponudi navesti pravnu osnovu na temelju
koje su ti podaci tajni.

\(3\) Gospodarski subjekt ne smije označiti tajnim podatke o jediničnim
cijenama, iznosima pojedine stavke, naknadi za koncesiju te podatke iz
ponude u vezi s kriterijima za odabir ekonomski najpovoljnije ponude.

\(4\) Obveza davatelja koncesije iz stavka 1. ovoga članka ne utječe na
primjenu odredaba ovoga Zakona osobito o sadržaju odluke o davanju
koncesije, odnosno odluke o poništenju postupka davanja koncesije i
zapisnika koje davatelj koncesije dostavlja gospodarskim subjektima.

#### GLAVA II. PRIPREMNE RADNJE ZA DAVANJE KONCESIJE

Opće odredbe

Članak 14.

\(1\) Pripremnim radnjama za davanje koncesije smatraju se sve
aktivnosti koje se provode radi davanja koncesije, a prethode početku
postupka davanja koncesije.

\(2\) Pripremne radnje provodi davatelj koncesije u skladu s ovim
Zakonom, posebnim zakonom, propisima kojim se uređuje javna nabava te
ostalim propisima ovisno o vrsti i predmetu koncesije.

\(3\) Pripremnim radnjama smatraju se osobito:

1\. imenovanje stručnog povjerenstva za koncesiju

2\. izrada studije opravdanosti davanja koncesije ili analize davanja
koncesije

3\. procjena vrijednosti koncesije te

4\. izrada dokumentacije za nadmetanje.

\(4\) Davatelj koncesije neće započeti postupak davanja koncesije ako u
vezi s predmetom koncesije teku upravni ili sudski postupci ili ako
postoje neriješeni imovinskopravni odnosi koji se tiču predmeta
koncesije.

\(5\) Iznimno od stavka 4. ovoga članka, davatelj koncesije može
započeti postupak davanja koncesije ako, s obzirom na okolnosti slučaja,
ocjeni da postupci potraživanja trećih osoba koja polažu pravo na
predmet koncesije ne mogu ili neće utjecati na ostvarenje prava iz
koncesije.

\(6\) Iznimno od stavka 3. točaka 2. i 3. ovoga članka, kod koncesije za
eksploataciju mineralnih sirovina kojoj prethodi istraživanje pripremne
radnje provode se u skladu s odredbama posebnog zakona.

\(7\) Sukladno stavku 6. ovoga članka, davatelj koncesije po završetku
istraživanja mineralnih sirovina izrađuje studiju opravdanosti davanja
koncesije i procjenu vrijednosti koncesije u skladu s odredbama ovoga
Zakona.

Rezervirana koncesija

Članak 15.

\(1\) Davatelj koncesije može rezervirati pravo sudjelovanja u
postupcima davanja koncesije jedino zaštitnim radionicama i gospodarskim
subjektima čiji je osnovni cilj društvena i profesionalna integracija
osoba s invaliditetom, ako najmanje 51 % zaposlenih osoba u tim
radionicama, gospodarskim subjektima ili programima predstavljaju
radnici s invaliditetom.

\(2\) Ako davatelj koncesije daje koncesiju u skladu sa stavkom 1. ovoga
članka, u obavijesti o namjeri davanja koncesije jasno navodi da se
postupak davanja koncesije provodi u skladu sa stavkom 1. ovoga članka.

\(3\) Osobe, odnosno radnici iz stavka 1. ovoga članka određuju se u
skladu s odredbama posebnih propisa kojima se uređuju pitanja osoba,
odnosno radnika s invaliditetom.

\(4\) Iznimno, subjekti iz stavka 1. ovoga članka za koje je rezervirano
pravo sudjelovanja u postupcima davanja koncesija mogu najviše za 20 %
vrijednosti rezervirane koncesije sklopiti podugovor ili ugovor o
potkoncesiji.

Stručno povjerenstvo za koncesiju

Članak 16.

\(1\) Prije početka postupka davanja koncesije davatelj koncesije
odlukom imenuje stručno povjerenstvo za koncesiju.

\(2\) Davatelj koncesije imenuje članove stručnog povjerenstva za
koncesiju pravne, ekonomske, tehničke i druge odgovarajuće struke,
ovisno o predmetu i značajkama koncesije. Članovi stručnog povjerenstva
za koncesiju ne moraju biti zaposlenici davatelja koncesije.

\(3\) Broj članova stručnog povjerenstva za koncesiju je neparan, s
najmanje tri člana, a najviše sedam članova.

\(4\) Član stručnog povjerenstva za koncesiju ne smije imati izravnih
ili neizravnih osobnih interesa u bilo kojoj aktivnosti koji bi doveli
do sukoba tih interesa s njegovim dužnostima u radu stručnog
povjerenstva za koncesiju što potvrđuje potpisivanjem izjave o
neovisnosti čime jamči da nije u sukobu interesa, u skladu s posebnim
propisima kojima se uređuje javna nabava.

\(5\) Najmanje jedan član stručnog povjerenstva za koncesiju mora imati
važeći certifikat u području javne nabave.

\(6\) Kod koncesije koje se daje u skladu s propisima kojima se uređuje
javna nabava, stručno povjerenstvo za koncesiju ima ulogu ovlaštenog
predstavnika javnog naručitelja u skladu s propisima kojima se uređuje
javna nabava.

\(7\) Kod koncesije za usluge i koncesije za gospodarsko korištenje
općeg ili drugog dobra procijenjene vrijednosti manje od praga iz članka
4. ovoga Zakona, a kada se više koncesija daje za isti ili sličan
predmet koncesije, davatelj koncesije može osnovati jedno stručno
povjerenstvo za sve koncesije, pazeći pri tome da stručno povjerenstvo
za koncesiju u svome radu uzme u obzir posebnosti svake od koncesija.

\(8\) Davatelj koncesije obavještava ministarstvo nadležno za financije
o namjeri osnivanja stručnog povjerenstva za koncesiju.

\(9\) Ministarstvo nadležno za financije može predložiti imenovanje
svojeg predstavnika u stručno povjerenstvo za koncesiju u roku od deset
dana od dana zaprimanja obavijesti iz stavka 8. ovoga članka.

\(10\) Kod davanja koncesije s obilježjima javno-privatnog partnerstva
ministarstvo nadležno za financije može predložiti imenovanje svojeg
predstavnika u stručno povjerenstvo za koncesiju s obilježjima
javno-privatnog partnerstva u roku od deset dana od dana zaprimanja
obavijesti iz stavka 8. ovoga članka.

\(11\) Iznimno od stavaka 1. -- 10. ovoga članka, poslove stručnog
povjerenstva za koncesiju čiji je predmet obavljanje djelatnosti radija
i televizije obavlja nezavisno regulatorno tijelo u skladu s odredbama
posebnog zakona.

\(12\) Zadaci stručnog povjerenstva za koncesiju su:

1\. suradnja s davateljem koncesije pri izradi studije opravdanosti
davanja koncesije, odnosno analize davanja koncesije, pri pripremi
utvrđivanja uvjeta za davanje koncesije određenih posebnim zakonom i
izradi dokumentacije za nadmetanje te pri definiranju uvjeta sposobnosti
i kriterija za odabir najpovoljnije ponude

2\. analiza koncesije za radove i koncesije za usluge radi utvrđivanja
sadržava li koncesija i obilježja javno-privatnog partnerstva u skladu s
člankom 26. ovoga Zakona

3\. pregled i ocjena pristiglih ponuda i/ili zahtjeva za sudjelovanje, u
skladu s pravilima postupka davanja koncesije

4\. prije sklapanja ugovora o koncesiji, utvrđivanje prijedloga odluke o
davanju koncesije, prijedloga odluke o izmjeni odluke o davanju
koncesije, prijedloga odluke o poništenju postupka davanja koncesije,
prijedloga odluke o izmjeni odluke o poništenju postupka davanja
koncesije te obrazloženja tih prijedloga

5\. prije početka postupka davanja koncesije, obavještavanje nadležnog
državnog odvjetništva o namjeri davanja koncesije čija djelatnost će se
obavljati na nekretnini u vlasništvu Republike Hrvatske ili koncesije
koja se odnosi na opće dobro ili drugo dobro za koje je zakonom određeno
da je dobro od interesa za Republiku Hrvatsku, a nadležno državno
odvjetništvo će na temelju svojih evidencija izvijestiti stručno
povjerenstvo za koncesiju ako su u tijeku upravni ili sudski postupci
ili ako postoje druge zapreke za pokretanje postupka davanja koncesije,
u okviru nadležnosti državnog odvjetništva

6\. predlaganje vrste i vrijednosti pojedinog jamstva

7\. za koncesije iz područja javne infrastrukture procijenjene
vrijednosti jednake ili veće od praga iz članka 4. stavka 4. ovoga
Zakona provodi se analiza utjecaja davanja koncesije na javni dug
Republike Hrvatske

8\. obavljanje svih ostalih radnji potrebnih za provedbu postupka
davanja koncesije.

\(13\) Javnom infrastrukturom iz stavka 12. točke 7. ovoga članka
smatraju se infrastrukturni objekti koji se grade i kojima se upravlja u
području cestovnog, željezničkog, morskog i riječnog prometa, u području
energetike, izgradnje i upravljanja postrojenjima za odlaganje otpada i
otpadnih voda, izgradnje zračnih, morskih i riječnih luka te ostali
infrastrukturni objekti koji služe pružanju javnih usluga.

\(14\) Stručno povjerenstvo za koncesiju o svom radu vodi zapisnik koji
potpisuju svi članovi povjerenstva.

\(15\) Stručno povjerenstvo za koncesiju prestaje s radom sklapanjem
ugovora o koncesiji odnosno izvršnošću odluke o poništenju postupka
davanja koncesije.

Rok na koji se daje koncesija

Članak 17.

\(1\) Ugovor o koncesiji sklapa se na određeno vrijeme.

\(2\) Davatelj koncesije određuje rok na koji se koncesija daje na način
da taj rok ne ograničava tržišno natjecanje više nego što je to nužno
kako bi se osigurala amortizacija stvarne vrijednosti ulaganja
koncesionara i razuman povrat uloženog kapitala, istodobno uzimajući u
obzir troškove i rizike koje koncesionar preuzima za vrijeme trajanja
koncesije.

\(3\) Rok na koji se daje koncesija utvrđuje se u okviru raspona
određenih odredbama posebnih zakona.

\(4\) Rok na koji je koncesija dana računa se od dana sklapanja ugovora
o koncesiji, odnosno od dana stupanja na snagu ugovora o koncesiji, ako
se taj dan razlikuje od dana sklapanja ugovora o koncesiji.

\(5\) Rok na koji je koncesija dana može se produljiti ako je
produljenje nužno kao posljedica izmjena ugovora o koncesiji u skladu s
ovim Zakonom.

\(6\) Rok na koji je dana koncesija za gospodarsko korištenje općeg ili
drugog dobra može se produljiti u skladu s odredbama posebnog zakona.

\(7\) Kada je potrebno osigurati neprekinuto obavljanje djelatnosti
koncesije za usluge ili koncesije za gospodarsko korištenje općeg ili
drugog dobra, davatelj koncesije najmanje 12 mjeseci prije isteka roka
na koji je koncesija dana pokreće novi postupak davanja koncesije za
istu djelatnost.

Studija opravdanosti davanja koncesije

Članak 18. (NN [107/20](https://www.zakon.hr/cms.htm?id=45889))

\(1\) Studiju opravdanosti davanja koncesije izrađuje davatelj
koncesije.

\(2\) Studijom opravdanosti davanja koncesije posebno se uzimaju u obzir
javni interes, utjecaj na okoliš, zaštita prirode i kulturnih dobara,
financijski učinci koncesije na državni proračun Republike Hrvatske,
odnosno proračun jedinica lokalne i područne (regionalne) samouprave, te
usklađenost s gospodarskim razvojnim planovima, prostornim planovima i
planovima davanja koncesija iz članka 78. ovoga Zakona.

\(3\) Kod koncesije za usluge i koncesije za gospodarsko korištenje
općeg ili drugog dobra procijenjene vrijednosti manje od 15.000.000,00
kuna, bez poreza na dodanu vrijednost, davatelj koncesije može umjesto
studije opravdanosti davanja koncesije izraditi analizu davanja
koncesije. Analiza davanja koncesije mora na odgovarajući način
obuhvatiti osnovne elemente studije opravdanosti davanja koncesije iz
članka 19. ovoga Zakona kako bi se postupak davanja koncesije mogao
provesti u skladu s načelima i pravilima postupka davanja koncesije
uređenih ovim Zakonom.

\(4\) Kod koncesije za usluge i koncesije za gospodarsko korištenje
općeg ili drugog dobra procijenjene vrijednosti manje od praga iz članka
4. ovoga Zakona, a kada se više koncesija daje za isti ili sličan
predmet koncesije, davatelj koncesije može izraditi jednu studiju
opravdanosti davanja koncesija za sve koncesije, pazeći pri tome da
studija opravdanosti davanja koncesije jasno utvrdi posebnosti i sve
elemente nužne za davanje svake od koncesija.

\(5\) Kod koncesije za usluge i koncesije za radove koja ima značajke
javno-privatnog partnerstva, davatelj koncesije umjesto studije
opravdanosti davanja koncesije izrađuje prijedlog projekta
javno-privatnog partnerstva na način kako je to određeno propisom kojim
se uređuje javno-privatno partnerstvo.

\(6\) Prijedlog projekta javno-privatnog partnerstva iz stavka 5. ovoga
članka obvezno sadržava i podatke i informacije određene člankom 19.
ovoga Zakona.

\(7\) Sva pitanja vezana za studiju opravdanosti davanja koncesije i
analizu davanja koncesije koja nisu uređena ovim Zakonom uređuju se
posebnim zakonom.

Sadržaj studije opravdanosti davanja koncesije

Članak 19. (NN [107/20](https://www.zakon.hr/cms.htm?id=45889))

\(1\) Studija opravdanosti davanja koncesije sastoji se osobito od
operativnog sažetka, općeg dijela, tehničke, financijske, ekonomske i
pravne analize, a po potrebi elaborata zaštite okoliša sukladno posebnom
propisu odnosno ocjene prihvatljivosti za ekološku mrežu gdje je to
primjenjivo, kulturna dobra i zdravlje te pripadajućih priloga,
zaključaka i preporuka.

\(2\) Operativni sažetak studije opravdanosti davanja koncesije sadržava
osobito: opis predmeta i svrhe/cilja koncesije, popis i obrazloženje
primjene propisa koji se primjenjuju na davanje koncesije, pregled
osnovnih zaključaka studije opravdanosti davanja koncesije, izvore
informacija i podataka te podatke o autorima studije opravdanosti
davanja koncesije.

\(3\) Opći dio studije opravdanosti davanja koncesije sadržava osobito:
određenje vrste i predmeta koncesije, određenje radova i/ili usluga koji
su predmet koncesije, mogućnost davanja koncesije na zahtjev, mogućnost
davanja potkoncesije, uvjete pod kojima se radovi izvode i usluge
pružaju, načela upravljanja i nadzora nad koncesijom, slijed provedbe
postupka davanja koncesije i provedbe ugovora o koncesiji.

\(4\) Tehnička analiza studije opravdanosti davanja koncesije sadržava
osobito: opis područja/djelatnosti i/ili građevine koja se daje u
koncesiju i njegova odnosa prema važećem prostornom planu, razradu
tehničkih uvjeta i elemenata vezanih za projektiranje i građenje i/ili
rekonstrukciju, opremanje i održavanje građevine koja je predmet
koncesije, tehničke i ostale preduvjete za početak građenja, procjenu
kapitalnih troškova i troškova upravljanja i održavanja građevine te
pružanja usluga koje su predmet koncesije.

\(5\) Osim ako je to opravdano predmetom ugovora o koncesiji, tehnički i
funkcionalni zahtjevi ne smiju upućivati na određenu marku ili izvor ili
određeni proces koji karakterizira proizvode ili usluge koje pruža
određeni gospodarski subjekt ili na zaštitne znakove, patente, vrste ili
određenu proizvodnju ako bi to imalo učinak pogodovanja ili
isključivanja određenih poduzetnika ili određenih proizvoda. Takva je
uputa dopuštena, u iznimnim slučajevima, kada nije moguće dovoljno
precizno i razumljivo opisati predmet ugovora o koncesiji. Uz takvu
uputu treba navesti riječi »ili jednakovrijedan«.

\(6\) Financijska i ekonomska analiza studije opravdanosti davanja
koncesije sadržava osobito: analizu troškova i koristi koncesije u
odnosu na proračun davatelja koncesije, odnosno državni proračun
Republike Hrvatske i/ili proračun jedinice lokalne i područne
(regionalne) samouprave, te financijske izvedivosti koncesije u odnosu
na koncesionara, u skladu sa standardima struke i međunarodnim
standardima.

\(7\) Pravna analiza studije opravdanosti davanja koncesije sadržava
osobito: popis i obrazloženje primjene propisa koji se primjenjuju na
davanje koncesije, utvrđenje i analizu imovinskopravnih pitanja te
preporuke vezane za uvjete davanja koncesije, posebne uvjete koje
koncesionar i davatelj koncesije moraju ispuniti, razloge/uvjete za i
posljedice raskida ugovora o koncesiji, jamstvo za provedbu ugovora o
koncesiji, analizu prava financijskih institucija i druga pitanja
financijske podrške koncesije, pitanja prijenosa objekta s koncesionara
na davatelja koncesije te pravnu zaštitu.

\(8\) Iznimno od stavka 1. ovoga članka, studija opravdanosti davanja
koncesije za usluge i koncesije za gospodarsko korištenje općeg ili
drugog dobra procijenjene vrijednosti manje od praga iz članka 4. ovoga
Zakona može sadržavati samo dio elemenata iz stavaka 1. -- 6. ovoga
članka, u skladu s odredbama posebnog zakona.

\(9\) Studija opravdanosti davanja koncesije ili analiza davanja
koncesije mora uvijek sadržavati određenje vrste i predmeta koncesije,
procijenjenu vrijednost koncesije, predložene minimalne uvjete
sposobnosti gospodarskog subjekta, rok na koji se daje koncesija,
obrazloženje ima li koncesija značajke javno-privatnog partnerstva, a
prema potrebi i sve ostale podatke nužne za izradu dokumentacije za
nadmetanje.

Procjena vrijednosti koncesije

Članak 20. (NN [107/20](https://www.zakon.hr/cms.htm?id=45889))

\(1\) Davatelj koncesije procjenjuje vrijednost koncesije kao ukupnu
vrijednost predmeta koncesije, izraženu u kunama bez poreza na dodanu
vrijednost, uključujući sve predvidive izmjene ugovora o koncesiji i
maksimalnu vrijednost izmjena.

\(2\) Procijenjena vrijednosti koncesije izračunava se kao procijenjeni
ukupni prihod, bez poreza na dodanu vrijednost, koji će koncesionar
postupajući s pažnjom dobrog gospodarstvenika ostvariti temeljem ugovora
o koncesiji za vrijeme trajanja koncesije.

\(3\) Procijenjena vrijednost koncesije izračunava se objektivnom
metodom utvrđenom u dokumentaciji za nadmetanje u skladu s posebnim
zakonom.

\(4\) Procijenjena vrijednost koncesije izračunava se na temelju
podataka iz studije opravdanosti davanja koncesije, odnosno analize
davanja koncesije.

\(5\) Ako davatelj koncesije predviđa nagrade ili isplate budućem
koncesionaru u skladu s posebnim zakonom, uzima ih u obzir prilikom
izračuna procijenjene vrijednosti koncesije.

\(6\) Davatelj koncesije prije početka postupka davanja koncesije
utvrđuje valjanu procijenjenu vrijednost koncesije.

\(7\) Pri izračunu procijenjene vrijednosti koncesije koriste se tržišne
cijene u trenutku izračuna sukladno propisima iz područja procjene
vrijednosti nekretnina ili eventualna cijena usluge koja će se
primijeniti u postupku davanja koncesije ili cijena usluge uređena
posebnim zakonom.

\(8\) Prilikom izračunavanja procijenjene vrijednosti koncesije,
davatelj koncesije, ako je moguće, posebno uzima u obzir:

1\. vrijednost dodijeljenih sredstava ili bilo koju drugu financijsku
prednost, u bilo kojem obliku, od trećih strana za izvršenje koncesije

2\. prihod od prodaje bilo kakve imovine koja je dio predmeta koncesije

3\. vrijednost cjelokupne robe i usluga koje je davatelj koncesije
stavio na raspolaganje koncesionaru pod uvjetom da su nužne za izvođenje
radova ili pružanje usluga

4\. plaćanja od davatelja koncesije ili bilo kojeg tijela javne vlasti
odnosno bilo kakvu financijsku prednost u bilo kojem obliku koju je
jedno od navedenih tijela dodijelilo koncesionaru, uključujući naknadu
za usklađivanje s obvezom javne usluge i subvencioniranje javnog
ulaganja.

\(9\) Metoda koja se koristi za izračunavanje procijenjene vrijednosti
koncesije ne smije biti odabrana s namjerom izbjegavanja primjene dijela
prvog glave IV. ovoga Zakona. Koncesija ne smije biti razdijeljena na
način da se isključuje iz područja primjene dijela prvog glave IV. ovoga
Zakona ako za to ne postoje objektivni razlozi.

\(10\) Na sva pitanja izračuna procijenjene vrijednosti koncesije koja
nisu uređena ovim člankom ili ih nije moguće na odgovarajući način
provesti primjenjuju se i odredbe posebnog zakona.

\(11\) Ako se tijekom postupka davanja koncesije u skladu s odredbama
dijela prvog glave III. ovoga Zakona, a prije donošenja odluke o davanju
koncesije, utvrdi da je procijenjena vrijednost koncesije za 20 % veća
od procijenjene vrijednosti koncesije prije početka tog postupka davanja
koncesije, te ujedno jednaka ili veća od praga iz članka 4. ovoga
Zakona, davatelj koncesije poništit će postupak davanja koncesije u
skladu s odredbama dijela prvog glave III. ovoga Zakona i provest će
novi postupak davanja koncesije u skladu s odredbama dijela prvog glave
IV. ovoga Zakona.

Dokumentacija za nadmetanje

Članak 21.

\(1\) Davatelj koncesije izrađuje dokumentaciju za nadmetanje na
hrvatskom jeziku i latiničnom pismu, koja se objavljuje zajedno s
obavijesti o namjeri davanja koncesije.

\(2\) U postupku davanja koncesije svakom se gospodarskom subjektu daje
mogućnost da pod jednakim uvjetima preuzme dokumentaciju za nadmetanje.

\(3\) Davatelj koncesije putem elektroničkih sredstava omogućava
neograničen, potpuno neposredan i besplatan pristup dokumentaciji za
nadmetanje od dana objave obavijesti o namjeri davanja koncesije u
Elektroničkom oglasniku javne nabave Republike Hrvatske.

\(4\) Na sva ostala pitanja vezana za dokumentaciju za nadmetanje u
slučaju davanja koncesije za usluge procijenjene vrijednosti jednake ili
veće od praga iz članka 4. ovoga Zakona i koncesije za radove
primjenjuju se odgovarajuće odredbe propisa kojima se uređuje javna
nabava.

\(5\) Na sva ostala pitanja vezana za dokumentaciju za nadmetanje u
slučaju davanja koncesije s obilježjem javno-privatnog partnerstva
primjenjuju se odgovarajuće odredbe propisa kojima se uređuje
javno-privatno partnerstvo i javna nabava.

Sadržaj dokumentacije za nadmetanje

Članak 22.

\(1\) Dokumentacija za nadmetanje sadržava sve potrebne podatke koji
gospodarskom subjektu omogućavaju izradu zahtjeva za sudjelovanje i/ili
ponude.

\(2\) Dokumentacija za nadmetanje sadržava:

1\. opće podatke (naziv i sjedište davatelja koncesije, OIB, broj
telefona, broj telefaksa, internetsku adresu, adresa elektroničke pošte,
osobu ili službu zaduženu za kontakt, popis gospodarskih subjekata s
kojima bi davatelj koncesije bio u sukobu interesa prema odredbama
propisa kojim se uređuje javna nabava, opis objektivne metode procjene
vrijednosti koncesije u skladu s člankom 20. ovoga Zakona, procijenjena
vrijednost koncesije, vrsta koncesije)

2\. podatke o predmetu koncesije (opis predmeta koncesije, tehničke
specifikacije, izvođenja radova ili pružanja usluga, uvjete
podugovaranja odnosno davanja potkoncesije, rok početka radova ili
pružanja usluga, ako je moguće, rok završetka radova ili pružanja
usluga, odnosno predviđeno trajanje ugovora o koncesiji)

3\. razloge za isključenje gospodarskog subjekta, uvjete pravne i
poslovne, financijske, tehničke i stručne sposobnosti, te dokaze i
podatke kojima gospodarski subjekt dokazuje ispunjenje tih uvjeta

4\. podatke o zahtjevu za sudjelovanje i/ili ponudi (sadržaj i način
izrade, način dostave, način određivanja cijene, odnosno naknade za
koncesiju, kriterij za odabir ponude rok valjanosti ponude)

5\. ostale podatke (podaci o terminu posjeta gradilištu ili neposrednog
pregleda dokumenata koji potkrepljuju dokumentaciju za nadmetanje,
odredbe koje se odnose na natjecatelja, ponuditelja ili zajednicu
ponuditelja, odredbe koje se odnose na podizvoditelje, datum, vrijeme i
mjesto dostave zahtjeva za sudjelovanje i/ili ponuda i otvaranja ponuda,
uradci/dokumenti koji će se nakon završetka postupka davanja koncesije
vratiti natjecateljima ili ponuditeljima, ako je primjenjivo, podaci o
tijelima od kojih natjecatelj može dobiti pravovaljanu informaciju o
obvezama koje se odnose na poreze, zaštitu okoliša, odredbe o zaštiti
radnoga mjesta i radne uvjete koje su na snazi u području na kojem će se
izvoditi radovi ili pružati usluge i koje će biti primjenjive na radove
koji se izvode ili na usluge koje će se pružati za vrijeme trajanja
ugovora o koncesiji, ako je primjenjivo, rok za donošenje odluke o
davanju koncesije, ako je određen, rok, način i uvjeti plaćanja naknade
za koncesiju ili plaćanja od strane davatelja koncesije, uvjeti i
zahtjevi koji moraju biti ispunjeni u skladu s posebnim propisima ili
stručnim pravilima, pravo korištenja nekretnine, odnosno pravo služnosti
i naknada za nekretninu, navod o primjeni uzanci (trgovačkih običaja),
ako će se primjenjivati, naziv i adresa žalbenog tijela, drugi podaci
koje davatelj koncesije smatra potrebnima)

6\. vrstu, sredstvo, uvjete i rokove za dostavu jamstva za ozbiljnost
ponude i provedbu ugovora, uvjete i rokove za zadržavanje jamstva za
ozbiljnost ponude i provedbu ugovora, a koji su prilagođeni opsegu i
vrijednosti ugovora o koncesiji i predmeta koncesije te čija je naplata
izvjesna

7\. uvjete i rokove za zadržavanje jamstava za provedbu ugovora po
isteku ugovora o koncesiji

8\. nacrt ugovora o koncesiji

9\. navod mogućih izmjena ugovora o koncesiji.

\(3\) Ako davatelj koncesije ili drugo tijelo javne vlasti na temelju
posebnog propisa ima pravo ili određivanja cijene koju koncesionaru za
njegove usluge plaćaju krajnji korisnici ili davanja suglasnosti
koncesionaru na cjenik njegovih javnih usluga, takvo pravo, kao dio
budućeg ugovora o koncesiji, sastavni je dio dokumentacije za
nadmetanje.

\(4\) Ako je odabrani najpovoljniji ponuditelj obvezan osnovati društvo
posebne namjene kao trgovačko društvo sa sjedištem u Republici Hrvatskoj
u svrhu provedbe ugovora o koncesiji, u dokumentaciji za nadmetanje
navodi se jasno određenje oblika trgovačkog društva, minimalnog
temeljnog kapitala, obveze odabranog najpovoljnijeg ponuditelja u odnosu
na osnivanje društva te drugi uvjeti, obveze i odnosi odabranog
najpovoljnijeg ponuditelja, odnosno koncesionara i davatelja koncesije.

\(5\) Opis predmeta koncesije (tehničke specifikacije) ne smije
ograničavati tržišno natjecanje u postupku davanja koncesije.

\(6\) Dokumentacija za nadmetanje izrađuje se na način koji omogućava
usporedivost ponuda za davanje predmetne koncesije.

\(7\) Dokumentacija za nadmetanje može sadržavati predloške zahtijevanih
dokumenata, izjava i druge obrasce.

\(8\) Osim odredbi propisa kojim se uređuje javna nabava na tehničke
specifikacije primjenjuju se i posebni zakoni, uz poštivanje načela iz
članka 6. ovoga Zakona i načela određenja tehničkih specifikacija kako
je to uređeno propisima kojima se uređuje javna nabava.

\(9\) Davatelj koncesije prije objave obavijesti o namjeri davanja
koncesije, a na prijedlog stručnog povjerenstva za koncesiju, mora
odobriti nacrt ugovora u koncesiji, koji je sastavni dio dokumentacije
za nadmetanje.

Jamstvo za ozbiljnost ponude

Članak 23.

\(1\) Davatelj koncesije u dokumentaciji za nadmetanje i obavijesti o
namjeri davanja koncesije navodi sredstvo i uvjete jamstva za ozbiljnost
ponude koje ponuditelj mora dostaviti.

\(2\) Vrsta i vrijednost jamstva određuju se ovisno o posebnostima vrste
i predmeta koncesije, a u skladu s procjenom davatelja koncesije.

\(3\) Stručno povjerenstvo iz članka 16. ovoga Zakona predlaže vrstu i
vrijednost jamstva.

\(4\) Trajanje jamstva za ozbiljnost ponude ne smije biti kraće od roka
valjanosti ponude.

\(5\) Davatelj koncesije utvrđuje visinu jamstva za ozbiljnost ponude u
apsolutnom iznosu. Jamstvo za ozbiljnost ponude, osim u opravdanim
slučajevima, ne može iznositi više od 5 % procijenjene vrijednosti
koncesije.

\(6\) Ako istekne rok valjanosti ponude te je ponuditelj produži na
zahtjev davatelja koncesije, odgovarajuće će se produžiti i jamstvo za
ozbiljnost ponude u skladu sa zahtjevima davatelja koncesije, o čemu
pisanim putem davatelj koncesije izvještava ponuditelja.

\(7\) Davatelj koncesije ponuditelju određuje primjereni rok za dostavu
produljenog jamstva.

\(8\) Davatelj koncesije odabranom najpovoljnijem ponuditelju vraća
jamstvo za ozbiljnost ponude neposredno nakon sklapanja ugovora o
koncesiji, a ostalim ponuditeljima vraća jamstvo za ozbiljnost ponude
neposredno nakon završetka postupka davanja koncesije, a presliku
jamstava pohranjuje.

\(9\) Davatelj koncesije u slučaju odustanka ponuditelja od obvezujuće
ponude aktivirat će jamstvo za ozbiljnost te ponude.

Obvezni razlozi za isključenje gospodarskog subjekta

Članak 24.

\(1\) Davatelj koncesije obvezan je isključiti gospodarski subjekt iz
postupka davanja koncesije u bilo kojem trenutku :

1\. ako je gospodarski subjekt koji ima poslovni nastan u Republici
Hrvatskoj ili osoba koja je član upravnog, upravljačkog ili nadzornog
tijela ili ima ovlasti zastupanja, donošenja odluka ili nadzora toga
gospodarskog subjekta i koja je državljanin Republike Hrvatske
pravomoćnom presudom osuđena za:

a\) sudjelovanje u zločinačkoj organizaciji, na temelju

-- članka 328. (zločinačko udruženje) i članka 329. (počinjenje kaznenog
djela u sastavu zločinačkog udruženja) Kaznenog zakona (»Narodne
novine«, br. 125/11., 144/12., 56/15. i 61/15.)

-- članka 333. (udruživanje za počinjenje kaznenih djela), iz Kaznenog
zakona (»Narodne novine«, br. 110/97., 27/98., 50/00., 129/00., 51/01.,
111/03., 190/03., 105/04., 84/05., 71/06., 110/07., 152/08., 57/11.,
77/11. i 143/12.)

b\) korupciju, na temelju

-- članka 252. (primanje mita u gospodarskom poslovanju), članka 253.
(davanje mita u gospodarskom poslovanju), članka 254. (zlouporaba u
postupku javne nabave), članka 291. (zlouporaba položaja i ovlasti),
članka 292. (nezakonito pogodovanje), članka 293. (primanje mita),
članka 294. (davanje mita), članka 295. (trgovanje utjecajem) i članka
296. (davanje mita za trgovanje utjecajem) Kaznenog zakona (»Narodne
novine«, br. 125/11., 144/12., 56/15. i 61/15.)

-- članka 294.a (primanje mita u gospodarskom poslovanju), članka 294.b
(davanje mita u gospodarskom poslovanju), članka 337. (zlouporaba
položaja i ovlasti), članka 338. (zlouporaba obavljanja dužnosti državne
vlasti), članka 343. (protuzakonito posredovanje), članka 347. (primanje
mita) i članka 348. (davanje mita) iz Kaznenog zakona (»Narodne novine«,
br. 110/97., 27/98., 50/00., 129/00., 51/01., 111/03., 190/03., 105/04.,
84/05., 71/06., 110/07., 152/08., 57/11., 77/11. i 143/12.)

c\) prijevaru, na temelju

-- članka 236. (prijevara), članka 247. (prijevara u gospodarskom
poslovanju), članka 256. (utaja poreza ili carine) i članka 258.
(subvencijska prijevara) Kaznenog zakona (»Narodne novine«, br. 125/11.,
144/12., 56/15. i 61/15.)

-- članka 224. (prijevara), članka 293. (prijevara u gospodarskom
poslovanju) i članka 286. (utaja poreza i drugih davanja) iz Kaznenog
zakona (»Narodne novine«, br. 110/97., 27/98., 50/00., 129/00., 51/01.,
111/03., 190/03., 105/04., 84/05., 71/06., 110/07., 152/08., 57/11.,
77/11. i 143/12.)

d\) terorizam ili kaznena djela povezana s terorističkim aktivnostima,
na temelju

-- članka 97. (terorizam), članka 99. (javno poticanje na terorizam),
članka 100. (novačenje za terorizam), članka 101. (obuka za terorizam) i
članka 102. (terorističko udruženje) Kaznenog zakona (»Narodne novine«,
br. 125/11., 144/12., 56/15. i 61/15.)

-- članka 169. (terorizam), članka 169.a (javno poticanje na terorizam)
i članka 169.b (novačenje i obuka za terorizam) iz Kaznenog zakona
(»Narodne novine«, br. 110/97., 27/98., 50/00., 129/00., 51/01.,
111/03., 190/03., 105/04., 84/05., 71/06., 110/07., 152/08., 57/11.,
77/11. i 143/12.)

e\) pranje novca ili financiranje terorizma, na temelju

-- članka 98. (financiranje terorizma) i članka 265. (pranje novca)
Kaznenog zakona (»Narodne novine«, br. 125/11., 144/12., 56/15. i
61/15.)

-- članka 279. (pranje novca) iz Kaznenog zakona (»Narodne novine«, br.
110/97., 27/98., 50/00., 129/00., 51/01., 111/03., 190/03., 105/04.,
84/05., 71/06., 110/07., 152/08., 57/11., 77/11. i 143/12.)

f\) dječji rad ili druge oblike trgovanja ljudima, na temelju

-- članka 106. (trgovanje ljudima) Kaznenog zakona (»Narodne novine«,
br. 125/11., 144/12., 56/15. i 61/15.)

-- članka 175. (trgovanje ljudima i ropstvo) iz Kaznenog zakona
(»Narodne novine«, br. 110/97., 27/98., 50/00., 129/00., 51/01.,
111/03., 190/03., 105/04., 84/05., 71/06., 110/07., 152/08., 57/11.,
77/11. i 143/12.)

2\. ako je gospodarski subjekt u postupku likvidacije, odnosno ako je
obustavio svoje poslovne aktivnosti.

\(2\) Davatelj koncesije obvezan je isključiti gospodarski subjekt u
bilo kojem trenutku tijekom postupka davanja koncesije ako je
gospodarski subjekt koji nema poslovni nastan u Republici Hrvatskoj ili
osoba koja je član upravnog, upravljačkog ili nadzornog tijela ili ima
ovlasti zastupanja, donošenja odluka ili nadzora toga gospodarskog
subjekta i koja nije državljanin Republike Hrvatske pravomoćnom presudom
osuđena za kaznena djela iz stavka 1. točke 1. ovoga članka i za
odgovarajuća kaznena djela prema nacionalnim propisima države poslovnog
nastana gospodarskog subjekta, odnosno države čiji je osoba državljanin.

\(3\) Davatelj koncesije obvezan je isključiti gospodarskog subjekta iz
postupka davanja koncesije ako utvrdi da gospodarski subjekt nije
ispunio obveze plaćanja dospjelih poreznih obveza i/ili doprinosa za
mirovinsko i zdravstveno osiguranje u Republici Hrvatskoj ili u državi
poslovnog nastana gospodarskog subjekta

\(4\) Iznimno od stavka 3. ovoga članka, davatelj koncesije neće
isključiti gospodarskog subjekta iz postupka davanja koncesije ako mu
sukladno posebnom propisu plaćanje obveza nije dopušteno ili mu je
odobrena odgoda plaćanja.

\(5\) Iznimno od stavaka 1. -- 4. ovoga članka, davatelj koncesije može
odustati od isključenja gospodarskog subjekta kod kojeg je stečen razlog
za isključenje zbog bitnih razloga koji se odnose na javni interes kao
što je javno zdravlje ili zaštita okoliša.

\(6\) Svaki gospodarski subjekt koji se nalazi u nekoj od situacija iz
stavaka 1. i 2. ovoga članka može pružiti dokaze kako bi dokazao da su
mjere koje je poduzeo dovoljne da pokažu njegovu pouzdanost bez obzira
na postojanje nekog bitnog razloga za isključenje. Ako se takav dokaz
smatra dovoljnim, dotični gospodarski subjekt ne isključuje se iz
postupka.

\(7\) Poduzimanje mjera iz stavka 6. ovoga članka gospodarski subjekt
dokazuje:

1\. plaćanjem naknade štete ili poduzimanjem drugih odgovarajućih mjera
radi plaćanja naknade štete prouzročene kaznenim djelom ili propustom

2\. aktivnom suradnjom s nadležnim tijelima radi potpunog razjašnjenja
činjenica i okolnosti u vezi s kaznenim djelom ili propustom

3\. odgovarajućim tehničkim, organizacijskim i kadrovskim mjerama radi
sprječavanja daljnjih kaznenih djela ili propusta.

\(8\) Mjere koje je poduzeo gospodarski subjekt iz stavka 7. ovoga
članka ocjenjuju se uzimajući u obzir težinu i posebne okolnosti
kaznenog djela ili propusta te je obvezan obrazložiti razloge
prihvaćanja ili neprihvaćanja mjera.

\(9\) Javni naručitelj neće isključiti gospodarskog subjekta iz postupka
davanja koncesije ako ocijeni da su poduzete mjere iz stavka 6. ovoga
članka primjerene.

\(10\) Razdoblje isključenja gospodarskog subjekta kod kojeg su
ostvarene osnove za isključenje ovoga članka iz postupka davanja
koncesije je pet godina od dana pravomoćnosti presude, osim ako
pravomoćnom presudom nije određeno drukčije.

\(11\) U slučaju zajednice natjecatelja ili ponuditelja, okolnosti iz
ovoga članka utvrđuju se za sve članove zajednice pojedinačno.

\(12\) Davatelj koncesije na odgovarajući način primjenjuje odredbe
ovoga članka i u odnosu na potkoncesionare i na podugovaratelje.

Ostali razlozi isključenja gospodarskog subjekta

Članak 25. (NN [107/20](https://www.zakon.hr/cms.htm?id=45889))

\(1\) Davatelj koncesije može isključiti gospodarski subjekt iz postupka
davanja koncesije ako:

1\. može na odgovarajući način dokazati kršenje primjenjivih obveza u
području prava okoliša, socijalnog i radnog prava, uključujući
kolektivne ugovore, a osobito isplatu obveze ugovorene plaće ili
odredbama međunarodnog prava okoliša, socijalnog i radnog prava
navedenim u Prilogu IV. ovoga Zakona

2\. je nad njime otvoren stečajni postupak, ako njime upravlja osoba
postavljena od strane nadležnog suda, ako je u nagodbi s vjerovnicima
ili se nalazi u sličnom postupku prema propisima države poslovnog
nastana gospodarskog subjekta

3\. ako je gospodarski subjekt pravomoćno osuđen za kazneno djelo ili
prekršaj u vezi s obavljanjem profesionalne djelatnosti, odnosno za
odgovarajuće djelo prema propisima države poslovnog nastana gospodarskog
subjekta

4\. može dokazati odgovarajućim sredstvima da je gospodarski subjekt
učinio težak profesionalni propust koji dovodi u pitanje njegov
integritet

5\. može na odgovarajući način dokazati da je gospodarski subjekt
sklopio sporazum s drugim gospodarskim subjektima koji ima za cilj
narušavanje tržišnog natjecanja

6\. je gospodarskom subjektu zbog značajnih ili postojanih nedostataka
tijekom provedbe bitnih zahtjeva iz prethodnog ugovora o koncesiji ili
ugovora o javnoj nabavi raskinut prethodno sklopljeni ugovor o koncesiji
ili određena obveza naknade štete ili slične sankcije

7\. se sukob interesa u smislu članka 7. stavka 6. i članka 16. stavka
4. ovoga Zakona ne može učinkovito ukloniti drugim, manje drastičnim
mjerama

8\. je gospodarski subjekt kriv za ozbiljno pogrešno prikazivanje
činjenica pri dostavljanju podataka potrebnih za provjeru odsutnosti
osnova za isključenje ili za ispunjenje kriterija za odabir gospodarskog
subjekta, ako je prikrio takve informacije ili nije u stanju priložiti
popratne dokumente u skladu s člancima 24. i 25. ovoga Zakona

9\. je gospodarski subjekt pokušao na nepropisan način utjecati na
postupak odlučivanja javnog naručitelja, doći do povjerljivih podataka
koji bi mu mogli omogućiti nepoštenu prednost u postupku nabave ili je
iz nemara dostavio pogrešnu informaciju koja može imati materijalni
utjecaj na odluke koje se tiču isključenja, odabira gospodarskog
subjekta ili dodjele ugovora.

\(2\) Ako će koristiti jedan ili više razloga isključenja iz stavka 1.
ovoga članka, davatelj koncesije u dokumentaciji za nadmetanje mora
navesti koji će razlog ili razloge koristiti za isključenje.

\(3\) U slučaju iz stavka 1. točke 3. ovoga članka, davatelj koncesije
navodi jedno ili više određenih kaznenih djela ili prekršaja u vezi s
obavljanjem profesionalne djelatnosti koje će koristiti kao razlog
isključenja gospodarskog subjekta.

\(4\) Svaki gospodarski subjekt koji se nalazi u nekoj od situacija iz
stavka 1. ovoga članka može pružiti dokaze kako bi dokazao da su mjere
koje je poduzeo dovoljne da pokažu njegovu pouzdanost bez obzira na
postojanje nekog bitnog razloga za isključenje. Ako se takav dokaz
smatra dovoljnim, dotični gospodarski subjekt ne isključuje se iz
postupka.

\(5\) Poduzimanje mjera iz stavka 4. ovoga članka gospodarski subjekt
dokazuje:

1\. plaćanjem naknade štete ili poduzimanjem drugih odgovarajućih mjera
radi plaćanja naknade štete prouzročene kaznenim djelom ili propustom

2\. aktivnom suradnjom s nadležnim tijelima radi potpunog razjašnjenja
činjenica i okolnosti u vezi s kaznenim djelom ili propustom

3\. odgovarajućim tehničkim, organizacijskim i kadrovskim mjerama radi
sprječavanja daljnjih kaznenih djela ili propusta.

\(6\) Mjere koje je poduzeo gospodarski subjekt iz stavka 5. ovoga
članka ocjenjuju se uzimajući u obzir težinu i posebne okolnosti
kaznenog djela ili propusta te je obvezan obrazložiti razloge
prihvaćanja ili neprihvaćanja mjera.

\(7\) Javni naručitelj neće isključiti gospodarskog subjekta iz postupka
davanja koncesije ako ocijeni da su poduzete mjere iz stavka 5. ovoga
članka primjerene.

\(8\) Razdoblje isključenja gospodarskog subjekta kod kojeg su ostvarene
osnove za isključenje ovoga članka iz postupka davanja koncesije je tri
godine od dana dotičnog događaja, osim ako pravomoćnom presudom nije
određeno drukčije.

\(9\) U slučaju zajednice natjecatelja ili ponuditelja okolnosti iz
stavka 1. ovoga članka utvrđuju se za sve članove zajednice pojedinačno.

\(10\) Davatelj koncesije na odgovarajući način primjenjuje odredbe
ovoga članka i u odnosu na potkoncesionare i na podugovaratelja.

Koncesije za radove i koncesije za usluge s obilježjima javno-privatnog
partnerstva

Članak 26.

\(1\) Pri procjeni ima li koncesija za radove ili koncesija za usluge i
obilježja javno-privatnog partnerstva, temeljem članka 16. stavka 12.
točke 2. ovoga Zakona stručno povjerenstvo za koncesiju primjenjuje
odredbe propisa kojim se uređuje javno-privatno partnerstvo u dijelu
kojim se uređuje definicija javno-privatnog partnerstva.

\(2\) U postupku iz stavka 1. ovoga članka stručno povjerenstvo za
koncesiju surađuje s tijelom nadležnim za javno-privatno partnerstvo u
skladu s propisom kojim se uređuje javno-privatno partnerstvo.

\(3\) Ako stručno povjerenstvo za koncesiju procijeni da se radi o
koncesiji koja ima i obilježja javno-privatnog partnerstva, osim odredbi
ovoga Zakona, odgovarajuće se primjenjuju i odredbe propisa kojima se
uređuje javno-privatno partnerstvo.

Mješoviti ugovori

Članak 27.

\(1\) Koncesija koja obuhvaća više vrsta i/ili predmeta koncesije, a
koji se objektivno ne mogu razdvojiti, daje se u skladu s odredbama
postupka davanja primjenjivim na glavni predmet koncesije.

\(2\) Kod koncesije čiji su predmet dvije ili više različitih usluga,
glavni predmet koncesije će se odrediti sukladno tome koja je od
procijenjenih vrijednosti tih usluga viša.

\(3\) Kada su predmeti koncesije objektivno odvojivi, davatelj koncesije
može provesti zasebne postupke davanja koncesije za zasebne dijelove.

\(4\) Ako bi predmet ugovora bile i koncesije i javna nabava, na
postupak se primjenjuju propisi o javnoj nabavi.

\(5\) Ako bi predmet ugovora o koncesiji bilo gospodarsko korištenje
općeg ili drugog dobra i radovi, neovisno o procijenjenoj vrijednosti
gospodarskog korištenja općeg ili drugog dobra i radova, na postupak
davanja primjenjuju se odredbe dijela prvog glave IV. ovoga Zakona.

\(6\) Ako bi predmet ugovora o koncesiji bilo gospodarsko korištenje
općeg ili drugog dobra i usluge i radovi, neovisno o procijenjenoj
vrijednosti gospodarskog korištenja općeg ili drugog dobra, usluga i
radova, na postupak davanja primjenjuju se odredbe dijela prvog glave
IV. ovoga Zakona.

Razmjena informacija između davatelja koncesije i gospodarskog subjekta

Članak 28.

\(1\) Tijekom postupka davanja koncesije davatelj koncesije može s
gospodarskim subjektom razmjenjivati informacije, koristeći jedno ili
više sljedećih sredstava komunikacije:

1\. elektronička sredstva

2\. poštu ili telefaks

3\. usmenu komunikaciju, koju je davatelj koncesije dužan pismeno
evidentirati

4\. osobnu dostavu ovjerenu potvrdom o primitku.

\(2\) Odabrana sredstva komunikacije moraju biti opće dostupna i
nediskriminirajuća i ne smiju ograničavati pristup gospodarskih subjekta
postupku davanja koncesije. Sredstva i uređaji koji se koriste za
komunikaciju elektroničkim sredstvima, kao i njihova tehnička obilježja,
moraju odgovarati proizvodima informacijske i komunikacijske tehnologije
u općoj uporabi.

\(3\) Davatelj koncesije pri svakoj komunikaciji, razmjeni i
pohranjivanju informacija osigurava očuvanje cjelovitosti podataka te
povjerljivost zahtjeva za sudjelovanje i ponuda.

Elektronička dostupnost dokumentacije za nadmetanje

Članak 29.

\(1\) Davatelj koncesije putem elektroničkih sredstava omogućava
neograničen, potpuno neposredan i besplatan pristup dokumentaciji za
nadmetanje od dana objave obavijesti o namjeri davanja koncesije u
Služenom listu Europske unije.

\(2\) Ako se u opravdanim okolnostima, a zbog izuzetnih sigurnosnih ili
tehničkih razloga ili zbog osobito osjetljive naravi poslovne
informacije koja zahtijeva vrlo visoku razinu zaštite, ne može omogućiti
neograničen, potpuno neposredan i besplatan pristup određenim
dokumentima za nadmetanje elektroničkim sredstvima, davatelj koncesije u
obavijesti o namjeri davanja koncesije navodi da će se ti dokumenti za
nadmetanje poslati drugim sredstvima osim elektroničkim sredstvima i da
se rok za dostavu ponuda produljuje.

\(3\) Najkasnije osmoga dana prije roka određenog za dostavu ponuda
moguće je podnijeti zahtjev za objašnjenja i izmjene vezane uz
dokumentaciju. Davatelj koncesije svim podnositeljima zahtjeva za
sudjelovanje ili ponuditeljima koji sudjeluju u postupku davanja
koncesije stavlja na raspolaganje dodatne informacije u vezi s
dokumentacijom za nadmetanje najkasnije šestoga dana prije isteka roka
za dostavu ponuda.

\(4\) Ako davatelj koncesije za vrijeme roka za dostavu ponuda mijenja
dokumentaciju za nadmetanje, osigurava dostupnost izmjena svim
zainteresiranim gospodarskim subjektima na isti način i na istim mrežnim
stranicama, kao i osnovnu dokumentaciju, te osigurava da gospodarski
subjekti od izmjene imaju najmanje 15 dana za dostavu ponude.

#### GLAVA III. POSTUPAK DAVANJA KONCESIJE ZA USLUGE TE KONCESIJE ZA GOSPODARSKO KORIŠTENJE OPĆEG ILI DRUGOG DOBRA PROCIJENJENE VRIJEDNOSTI MANJE OD VRIJEDNOSNOG PRAGA

Opće odredbe

Članak 30.

\(1\) Odredbe glave III. dijela prvog ovoga Zakona primjenjuje se na
koncesiju za usluge te na koncesiju za gospodarsko korištenje općeg ili
drugog dobra čija je procijenjena vrijednost manja od vrijednosnog praga
iz članka 4. ovoga Zakona. Članci 31., 36., 37. i 38. ovoga Zakona
primjenjuju se i na koncesije za gospodarsko korištenje općeg ili drugog
dobra procijenjene vrijednosti jednake ili veće od vrijednosnog praga iz
članka 4. ovoga Zakona.

\(2\) Postupak davanja koncesije iz stavka 1. ovoga članka započinje
danom objave obavijesti o namjeri davanja koncesije u Elektroničkom
oglasniku javne nabave Republike Hrvatske, a završava izvršnošću odluke
o davanju koncesije ili odluke o poništenju postupka davanja koncesije.

\(3\) Iznimno od stavka 1. ovoga članka, koncesija za gospodarsko
korištenje općeg ili drugog dobra može se dati na zahtjev u skladu s
člankom 39. ovoga Zakona.

Obavijest o namjeri davanja koncesije

Članak 31.

\(1\) Davatelj koncesije svoju namjeru davanja koncesije obznanjuje
putem obavijesti.

\(2\) Obavijest o namjeri davanja koncesije sadržava najmanje sljedeće
podatke:

1\. naziv, adresu, telefonski broj, broj telefaksa i adresu elektroničke
pošte davatelja koncesije

2\. a) vrstu i predmet koncesije

b\) prirodu i opseg djelatnosti koncesije

c\) mjesto, odnosno područje obavljanja djelatnosti koncesije

d\) rok trajanja koncesije

e\) procijenjenu vrijednost koncesije

f\) naznaku postupka davanja koncesije

3\. a) rok za dostavu ponuda

b\) adresu na koju se moraju poslati ponude

c\) mjesto i vrijeme otvaranja ponuda

4\. razloge isključenja gospodarskog subjekta

5\. uvjete pravne i poslovne, financijske, tehničke i stručne
sposobnosti, u skladu s odredbama posebnog zakona te dokaze i podatke
kojima gospodarski subjekt dokazuje ispunjenje tih uvjeta

6\. vrstu i vrijednost jamstva za ozbiljnost ponude koje su ponuditelji
dužni dostaviti

7\. kriterij za odabir ponude

8\. naziv i adresu tijela nadležnog za rješavanje žalbe te podatke o
rokovima za podnošenje žalbe na odluku ili izmjenu odluke o davanju
koncesije odnosno odluku ili izmjenu odluke o poništenju postupka
davanja koncesije.

\(3\) Obavijest o namjeri davanja koncesije može sadržavati i druge
podatke u skladu s odredbama ovoga Zakona i posebnih zakona.

\(4\) Obavijest o namjeri davanja koncesije odnosi se na samo jednu
koncesiju koja je predmet postupka, osim kada se koncesija daje u
području zdravstva i pomorskog dobra.

\(5\) Ako su za vrijeme roka za dostavu ponuda potrebni ispravci
obavijesti o namjeri davanja koncesije, rok za dostavu ponuda produljuje
se za 15 dana.

\(6\) Obavijesti o namjeri davanja koncesije i ispravak obavijesti o
namjeri davanja koncesije objavljuju se u cijelosti na hrvatskom jeziku
i latiničnom pismu, a cijene se izražavaju u kunama.

\(7\) Obavijest o namjeri davanja koncesije i ispravak obavijesti o
namjeri davanja koncesije objavljuju se na standardnom obrascu.

\(8\) Obavijest o namjeri davanja koncesije i ispravak obavijesti o
namjeri davanja koncesije objavljuju se u Elektroničkom oglasniku javne
nabave Republike Hrvatske, a nakon toga, neizmijenjenog sadržaja, mogu
biti objavljene na mrežnoj stranici davatelja koncesije te u ostalim
sredstvima javnog priopćavanja s navedenim datumom objave u
Elektroničkom oglasniku javne nabave Republike Hrvatske.

\(9\) Izgled i sadržaj standardnih obrazaca iz stavka 7. ovoga članka te
način i uvjete njegova objavljivanja propisat će Vlada Republike
Hrvatske uredbom.

Ponuda

Članak 32.

\(1\) Ponuditelj dostavlja svoju ponudu u roku određenom u obavijesti o
namjeri davanja koncesije, u pisanom obliku u zatvorenoj omotnici, s
naznakom naziva predmeta koncesije iz obavijesti o namjeri davanja
koncesije na koji se odnosi, s naznakom »ne otvaraj« i adresom
ponuditelja.

\(2\) Rok za dostavu ponude iznosi najmanje 30 dana od dana objave
obavijesti o namjeri davanja koncesije u Elektroničkom oglasniku javne
nabave Republike Hrvatske.

\(3\) Pri određivanju roka za dostavu ponuda davatelj koncesije uzima u
obzir razinu složenosti predmeta koncesije i objektivno vrijeme potrebno
za sastavljanje ponude.

\(4\) Ponuda je obvezujuća za ponuditelja koji ju je dostavio do isteka
roka valjanosti ponude.

\(5\) Pri izradi ponude natjecatelj se mora pridržavati zahtjeva i
uvjeta iz dokumentacije za nadmetanje.

\(6\) Ponuda se izrađuje na hrvatskom jeziku i latiničnom pismu, a
cijena ponude izražava se u kunama.

\(7\) U roku za dostavu ponude ponuditelj može izmijeniti svoju ponudu,
nadopuniti je ili od nje odustati. Nakon isteka roka za dostavu ponuda
se ne smije mijenjati, već samo pojasniti ili dopuniti u skladu s
člankom 34. stavcima 6. -- 9. ovoga Zakona.

\(8\) Na zahtjev davatelja koncesije ponuditelj može produžiti rok
valjanosti svoje ponude.

\(9\) Ponuditelj odnosno zajednica ponuditelja se može, ako je potrebno,
osloniti na sposobnost drugih gospodarskih subjekata, bez obzira na
pravnu prirodu njihovog međusobnog odnosa.

\(10\) Zajednica ponuditelja je dužna davatelju koncesije dostaviti akt
kojim se uređuju međusobni odnosi ponuditelja unutar zajednice.

\(11\) U slučaju iz stavka 9. ovoga članka ponuditelj odnosno zajednica
ponuditelja mora dokazati davatelju koncesije da će imati na
raspolaganju nužne resurse cijelo vrijeme trajanja ugovora o koncesiji,
primjerice dostavljanjem ugovora kojim se ti gospodarski subjekti
obvezuju staviti na raspolaganje svoje resurse cijelo vrijeme trajanja
ugovora o koncesiji.

\(12\) Pod uvjetima iz stavaka 9. i 11. ovoga članka zajednica
ponuditelja može se osloniti na sposobnost članova zajednice
ponuditelja.

\(13\) Članovi zajednice ponuditelja su solidarno odgovorni za provedbu
ugovora o koncesiji.

Otvaranje ponuda

Članak 33.

\(1\) U postupku davanja koncesije davatelj koncesije provodi otvaranje
ponuda.

\(2\) Otvaranje ponuda započinje na mjestu i u vrijeme naznačeno u
obavijesti o namjeri davanja koncesije i dokumentaciji za nadmetanje.

\(3\) Ponude pristigle nakon roka za dostavu ponuda neotvorene se
vraćaju pošiljatelju.

\(4\) Ponude otvara stručno povjerenstvo za koncesije.

\(5\) Pravo sudjelovanja na otvaranju ponuda imaju samo ovlašteni
predstavnici ponuditelja i stručno povjerenstvo za koncesiju.

\(6\) Stručno povjerenstvo za koncesiju o otvaranju ponuda sastavlja
zapisnik o otvaranju ponuda koji bez odgode uručuje svim ovlaštenim
predstavnicima ponuditelja nazočnima na otvaranju ponuda, a ostalim
ponuditeljima na pisani zahtjev.

\(7\) Iznimno od stavka 5. ovoga članka, davatelj koncesije može
odlučiti da otvaranje ponuda bude javno što je dužan navesti u
dokumentaciji za nadmetanje.

Pregled i ocjena ponuda

Članak 34.

\(1\) Nakon otvaranja ponuda stručno povjerenstvo za koncesiju
pregledava i ocjenjuje ponude na temelju uvjeta i kriterija iz
dokumentacije za nadmetanje.

\(2\) Pregled i ocjena ponuda tajni su do donošenja odluke o davanju
koncesije, odnosno odluke o poništenju postupka davanja koncesije.

\(3\) O pregledu i ocjeni ponuda sastavlja se zapisnik, koji se
dostavlja zajedno s odlukom o davanju koncesije sukladno članku 36.
stavku 4. ovoga Zakona ili odlukom o poništenju postupka davanja
koncesije sukladno članku 38. stavku 3. ovoga Zakona.

\(4\) Davatelj koncesije odbit će rješenjem neuredne ponude.

\(5\) U postupku pregleda i ocjene ponuda sve do donošenja odluke o
davanju koncesije odnosno odluke o poništenju postupka davanja
koncesije, davatelj koncesije može u primjerenom roku koji ne smije biti
kraći od pet niti duži od deset dana zaključkom pozvati ponuditelje da
pisano pojasne ili dopune urednu ponudu koju su predali u skladu s
člankom 32. ovoga Zakona.

\(6\) Pojašnjenje ili dopuna ponuda iz stavka 6. ovoga članka smije se
odnositi samo na nejasnoće, manje nedostatke ili pogreške koje su
uklonjive.

\(7\) Pojašnjenje ili dopuna ponuda iz stavka 6. ovoga članka ne smije
rezultirati izmjenom ponude ili dostavljenih dokumenata, nego samo
dopunu ili pojašnjenje već dostavljenih dokumenata.

\(8\) Traženje pojašnjenja ili dopuna ponuda iz stavka 6. ovoga članka
ne smije imati učinak diskriminacije, nejednakog tretmana gospodarskih
subjekata ili pogodovanja pojedinom gospodarskom subjektu u postupku
davanja koncesije.

\(9\) Ako ponuditelj ne dostavi pojašnjenja ili dopune svoje ponude iz
stavka 6. ovog članka u roku koji je odredio davatelj koncesije,
davatelj koncesije odbit će rješenjem takvu ponudu kao neurednu.

\(10\) Kada ponuditelj u svojoj ponudi bilo kojim prikladnim sredstvom
dokaže da je rješenje koje je predložio na jednakovrijedan način
udovoljava tehničkim i funkcionalnim zahtjevima, davatelj koncesije neće
odbiti ponudu kao neurednu zbog toga što radovi i usluge za koje se
prikupljaju ponude nisu usklađeni s tehničkim i funkcionalnim zahtjevima
na koje je uputio.

\(11\) Rješenja iz stavaka 4. i 9. ovoga članka mogu se pobijati žalbom
protiv odluke o davanju koncesije, odnosno odluke o poništenju postupka
davanja koncesije.

Kriteriji za odabir najpovoljnije ponude

Članak 35.

\(1\) Kriteriji na kojima davatelj koncesije temelji odabir
najpovoljnije ponude jesu:

1\. u slučaju ekonomski najpovoljnije ponude sa stajališta davatelja
koncesije, kriteriji vezani uz predmet koncesije, kao što su: kvaliteta,
što uključuje tehničko dostignuće, estetske, inovacijske, funkcionalne i
ekološke osobine, operativni troškovi i troškovi upravljanja,
ekonomičnost, servisiranje i tehnička pomoć nakon isporuke, datum
isporuke i rokovi isporuke ili rokovi završetka radova, cijena usluge za
krajnje korisnike, visina naknade za koncesiju, ili

2\. najviša ponuđena naknada za koncesiju.

\(2\) Kada se najpovoljniji ponuditelj odabire na temelju kriterija
ekonomski najpovoljnije ponude, davatelj koncesije u dokumentaciji za
nadmetanje te u obavijesti o namjeri davanja koncesije navodi sve
kriterije za odabir ponude čiju primjenu predviđa u odnosu na relativno
značenje koje im pridaje. Značenje kriterija može se izraziti
određivanjem niza maksimalnih vrijednosti u odgovarajućem rasponu. Ako
to iz opravdanih razloga nije moguće, davatelj koncesije navodi u
obavijesti o namjeri davanja koncesije kriterije poredane po važnosti od
najvažnijeg prema najmanje važnom.

\(3\) Kada se najpovoljniji ponuditelj odabire na temelju najviše
ponuđene naknade za koncesiju, davatelj koncesije u dokumentaciji za
nadmetanje te u obavijesti o namjeri davanja koncesije navodi način
iskazivanja naknade o koncesiji u ponudama, tako da iznos ponuđene
naknade za koncesiju mora biti iskazan kao jedinični zbroj u kunama
ponuđene fiksne i/ili varijabilne naknade za koncesiju za vrijeme
trajanja ugovora o koncesiji.

\(4\) Ako je posebnim zakonom određena najniža naknada za koncesiju koju
je koncesionar dužan plaćati, davatelj koncesije u dokumentaciji za
nadmetanje navodi taj iznos kao iznos iznad kojeg su ponuditelji dužni
iskazati svoje ponude.

\(5\) Ako se odabire ekonomski najpovoljnija ponuda, kriteriji za odabir
ne smiju biti diskriminirajući i moraju biti povezani s predmetom
koncesije.

\(6\) Davatelj koncesije pri određivanju kriterija ekonomski
najpovoljnije ponude u obzir uzima elemente određene posebnim zakonom,
uz obvezno poštivanje načela postupka davanja koncesije iz članka 6.
ovoga Zakona.

\(7\) Ako su dvije ili više urednih ponuda jednako rangirane prema
kriteriju za odabir najpovoljnije ponude, davatelj koncesije odabrat će
ponudu koja je zaprimljena ranije.

\(8\) Kada davatelj koncesije zaprimi ponudu koja predlaže inovativno
rješenje uz iznimnu razinu funkcionalne učinkovitosti koju pažljivi
davatelj koncesije nije mogao predvidjeti, davatelj koncesije može,
iznimno, izmijeniti redoslijed kriterija za odabir najpovoljnije ponude
kada je kriterij za odabir ekonomski najpovoljnija ponuda kako bi u
obzir uzeo to inovativno rješenje.

\(9\) U slučaju iz stavka 8. ovoga članka, davatelj koncesije
obavještava sve ponuditelje o navedenoj izmjeni redoslijeda važnosti
kriterija za odabir najpovoljnije ponude i dužan je odlukom poništiti
postupak davanja koncesije i objaviti novu obavijest o namjeri davanja
koncesije, u skladu s minimalnim rokovima navedenima u članku 31. stavku
2. ovoga Zakona.

Odluka o davanju koncesije

Članak 36.

\(1\) Odluku o davanju koncesije, nakon što stručno povjerenstvo za
koncesiju pregleda i ocjeni ponude, donosi davatelj koncesije. Odluka o
davanju koncesije je upravni akt.

\(2\) Stručno povjerenstvo za koncesiju podnosi davatelju koncesije
prijedlog odluke o davanju koncesije bez odgode, zajedno sa svim
zapisnicima o radu, zapisnikom o otvaranju ponuda, zapisnikom o pregledu
i ocjeni ponuda te ostalom pratećom dokumentacijom.

\(3\) Iznimno od stavka 1. ovoga članka, davatelj koncesije može
donijeti odluku o davanju koncesije za gospodarsko korištenje općeg ili
drugog dobra bez pregleda i ocjene ponuda, na zahtjev gospodarskog
subjekta, u skladu s člankom 39. ovoga Zakona.

\(4\) Odluku o davanju koncesije, s preslikom zapisnika o pregledu i
ocjeni ponuda, davatelj koncesije dostavlja svakom ponuditelju bez
odgode osobnom dostavom.

\(5\) Odluku o davanju koncesije iz članka 39. ovoga Zakona davatelj
koncesije podnositelju zahtjeva za dobivanje koncesije dostavlja bez
odgode osobnom dostavom.

\(6\) Odluka o davanju koncesije, kao i njezine izmjene, bez odgode se
objavljuje u Elektroničkom oglasniku javne nabave Republike Hrvatske na
standardnom obrascu, a po potrebi i u drugim sredstvima javnog
priopćavanja Republike Hrvatske.

\(7\) Rok za donošenje odluke o davanju koncesije mora biti primjeren, a
počinje teći prvog dana poslije dana kada je istekao rok za dostavu
ponude. Ako u dokumentaciji za nadmetanje nije određeno drukčije, rok za
donošenje odluke o davanju koncesije iznosi 30 dana.

\(8\) Izgled i sadržaj standardnog obrasca iz stavka 6. ovoga članka te
način i uvjete njihova objavljivanja propisat će Vlada Republike
Hrvatske uredbom.

Sadržaj odluke o davanju koncesije

Članak 37.

\(1\) Odluka o davanju koncesije sadržava osobito:

1\. naziv davatelja koncesije

2\. broj odluke i datum donošenja odluke

3\. naziv odabranog najpovoljnijeg ponuditelja, odnosno podnositelja
zahtjeva iz članka 39. ovoga Zakona

4\. osnovna prava i obveze davatelja koncesije i koncesionara

5\. vrstu i predmet koncesije

6\. prirodu i opseg te mjesto, odnosno područje obavljanja djelatnosti
koncesije

7\. rok na koji se daje koncesija

8\. posebne uvjete kojima tijekom trajanja koncesije mora udovoljavati
odabrani najpovoljniji ponuditelj, odnosno podnositelj zahtjeva iz
članka 39. ovoga Zakona

9\. iznos naknade za koncesiju ili osnovu za utvrđivanje iznosa naknade
za koncesiju koju će koncesionar plaćati

10\. rok u kojem je odabrani najpovoljniji ponuditelj, odnosno
podnositelj zahtjeva iz članka 39. ovoga Zakona, obvezan sklopiti ugovor
o koncesiji s davateljem koncesije

11\. obrazloženje razloga za odabir najpovoljnijeg ponuditelja

12\. vrstu i vrijednost jamstva za provedbu ugovora o koncesiji

13\. uputu o pravnom lijeku

14\. potpis odgovorne osobe davatelja koncesije.

\(2\) Odluka o davanju koncesije može sadržavati i druge odgovarajuće
podatke u skladu s dokumentacijom za nadmetanje, podnesenom ponudom te
odredbama posebnog zakona.

Odluka o poništenju postupka davanja koncesije

Članak 38.

\(1\) Davatelj koncesije poništit će postupak davanja koncesije u
sljedećim slučajevima:

1\. ako postanu poznate okolnosti koje bi, da su bile poznate prije
pokretanja postupka davanja koncesije, dovele do neobjavljivanja
obavijesti o namjeri davanja koncesije ili do sadržajno bitno drukčije
dokumentacije za nadmetanje i/ili obavijesti o namjeri davanja
koncesije, ili

2\. ako nema pristiglih ponuda do isteka roka za dostavu ponuda, ili

3\. ako nakon odbijanja ponuda u postupku davanja koncesije ne preostane
nijedna uredna ponuda, ili

4\. u ostalim slučajevima određenim posebnim zakonima.

\(2\) U slučaju postojanja razloga navedenog u stavku 1. ovoga članka
odluku o poništenju postupka davanja koncesije donosi davatelj
koncesije.

\(3\) Odluku o poništenju postupka davanja koncesije, s preslikom
zapisnika o pregledu i ocjeni ponuda, davatelj koncesije svakom
ponuditelju dostavlja bez odgode osobnom dostavom.

\(4\) Odluka o poništenju postupka davanja koncesije bez odgode se
objavljuje u Elektroničkom oglasniku javne nabave Republike Hrvatske na
standardnom obrascu.

\(5\) Novi postupak davanja koncesije može se pokrenuti nakon što odluka
o poništenju postupka davanja koncesije postane izvršna.

\(6\) Izgled i sadržaj standardnog obrasca iz stavka 4. ovoga članka te
način i uvjete njihova objavljivanja propisat će Vlada Republike
Hrvatske uredbom.

Koncesije na zahtjev

Članak 39.

\(1\) Koncesija za gospodarsko korištenje općeg ili drugog dobra može se
iznimno dati neposredno na zahtjev gospodarskog subjekta:

1\. kada mu je to nužno radi provedbe ugovora o koncesiji za radove
i/ili usluge

2\. kada je to gospodarskom subjektu, koji je već proveo istraživanje
mineralnih sirovina na nekom prostoru na temelju dozvole nadležnog
tijela, nužno radi sklapanja ugovora o koncesiji za eksploataciju
mineralnih sirovina na prostoru koji je bio predmet istraživanja, a u
skladu s odredbama propisa koji uređuju istraživanje i eksploataciju
mineralnih sirovina

3\. ako postojeća i/ili planirana gospodarska aktivnost gospodarskog
subjekta na određenoj lokaciji čini s predmetom koncesije za koju se
zahtjev podnosi neodvojivu tehnološku ili funkcionalnu cjelinu te
koncesija služi isključivo za obavljanje te gospodarske aktivnosti.

\(2\) Mogućnost davanja koncesije na zahtjev sukladno odredbama iz
stavka 1. točke 1. ovoga članka mora biti predviđena dokumentacijom za
nadmetanje i studijom opravdanosti, kao i ugovorom o koncesiji za
gospodarsko korištenje općeg ili drugog dobra.

\(3\) Kod koncesije iz stavka 1. točke 2. ovoga članka davatelj
koncesije prije donošenja odluke o davanju koncesije na zahtjev izrađuje
studiju opravdanosti i procjenu vrijednosti koncesije.

\(4\) Koncesija na zahtjev ne daje se s namjerom izbjegavanja primjene
postupka davanja koncesije određenog ovim Zakonom te primjene načela iz
članka 6. ovoga Zakona.

\(5\) Zahtjev za dobivanje koncesije podnosi pojedinačno gospodarski
subjekt.

\(6\) Zahtjev za dobivanje koncesije mora sadržavati najmanje sljedeće:

1\. ime ili tvrtku, adresu, telefonski broj, broj telefaksa i adresu
elektroničke pošte podnositelja zahtjeva

2\. a) vrstu i predmet koncesije

b\) prirodu i opseg djelatnosti koncesije koja se traži

c\) mjesto, odnosno područje obavljanja djelatnosti koncesije koja se
traži

d\) rok na koji se zahtijeva davanje koncesije

3\. obrazloženje razloga za podnošenje zahtjeva, pravne, tehničke i
financijske specifikacije predmeta koncesije

4\. dokaz o ispunjenju pravnih, tehničkih i financijskih uvjeta
sposobnosti propisanih posebnim zakonom

5\. ponudu odgovarajućeg jamstva za provedbu ugovora o koncesiji

6\. ponuđenu naknadu za koncesiju.

\(7\) U postupku davanja koncesije na zahtjev davatelj koncesije prije
donošenja odluke o davanju koncesije iz ovoga članka primjenjuje odredbe
članaka 24. i 25. ovoga Zakona.

\(8\) Davatelj koncesije utvrđuje jesu li ispunjeni svi uvjeti iz
stavaka 6. i 7. ovoga članka, kao i posebni uvjeti koji su propisani
posebnim zakonima.

\(9\) Nakon utvrđivanja ispunjavanja uvjeta iz stavka 8. ovog članka
davatelj koncesije o tome obavještava ministarstvo nadležno za financije
te dostavlja obrazloženje o prihvaćanju zahtjeva za davanje koncesije iz
ovoga članka.

\(10\) Davatelj koncesije donosi odluku o davanju koncesije ako su
kumulativno ispunjeni sljedeći uvjeti:

1\. dostavljena je sva dokumentacija navedena u stavku 6. ovoga članka

2\. podnositelj zahtjeva ispunjava pravne, tehničke i financijske uvjete
u skladu s posebnim zakonom

3\. podnositelj zahtjeva ponudio je odgovarajuća jamstva

4\. ponuđena naknada za koncesiju viša je ili jednaka naknadi za
koncesiju utvrđenoj posebnim zakonom.

\(11\) Davatelj koncesije donosi odluku kojom rješava o zahtjevu za
dobivanje koncesije u roku koji ne može biti dulji od 60 dana od dana
zaprimanja urednog zahtjeva.

#### GLAVA IV. POSTUPAK DAVANJA KONCESIJE ZA USLUGE I GOSPODARSKO KORIŠTENJE OPĆEG ILI DRUGOG DOBRA PROCIJENJENE VRIJEDNOSTI JEDNAKE ILI VEĆE OD VRIJEDNOSNOG PRAGA TE KONCESIJE ZA RADOVE

Opće odredbe

Članak 40.

\(1\) Odredbe glave IV. dijela prvog ovoga Zakona primjenjuje se na
koncesije za usluge čija je procijenjena vrijednost jednaka ili veća od
praga iz članka 4. ovoga Zakona te na koncesije za radove. Odredbe glave
IV. dijela prvog ovoga Zakona, osim članaka 42., 44., 49., 50., 52. i
53. primjenjuju se i na koncesije za gospodarsko korištenje općeg ili
drugog dobra čija je procijenjena vrijednost jednaka ili veća od praga
iz članka 4. ovoga Zakona.

\(2\) Postupak davanja koncesija iz stavka 1. ovoga članka započinje
danom objave obavijesti o namjeri davanja koncesije u Službenom listu
Europske unije, a završava izvršnošću odluke o davanju koncesije ili
odluke o poništenju postupka davanja koncesije.

\(3\) Na postupak davanja koncesije iz stavka 1. ovoga članka
odgovarajuće se primjenjuju odredbe propisa kojim se uređuje javna
nabava, osim odredbi o pregovaračkom postupku bez prethodne objave
poziva na nadmetanje i partnerstva za inovacije te odredbi kojima se
uređuje elektronička javna nabava.

Usluge istraživanja i razvoja

Članak 41.

Kod koncesije usluga istraživanja i razvoja primjenjuje se dio prvi
glave IV. ovoga Zakona samo na koncesije koje su obuhvaćene CPV oznakama
od 73000000-2 do 73120000-9, 733300000-5, 73420000-2 i 73430000-5, pod
uvjetom da su ispunjena oba sljedeća uvjeta:

1\. korist ima isključivo davatelj koncesije za svoju upotrebu u
obavljanju vlastitih poslova

2\. davatelj koncesije u potpunosti je platio za pruženu uslugu.

Obavijest i ispravak obavijesti o namjeri davanja koncesije

Članak 42.

\(1\) Davatelj koncesije svoju namjeru davanja koncesije obznanjuje
putem obavijesti.

\(2\) Obavijest o namjeri davanja koncesije sadržava najmanje sljedeće
podatke:

1\. ime, OIB, adresu, uključujući NKPJS kod, telefonski broj, broj
telefaksa, adresu elektroničke pošte i internetsku adresu davatelja
koncesije te, ako se podaci razlikuju, službe davatelja koncesije u
kojoj se mogu dobiti dodatne informacije

2\. vrstu davatelja koncesije i glavnu djelatnost

3\. adresu elektroničke pošte ili internetsku adresu na kojoj će biti
dostupna dokumentacija za nadmetanje, uz neograničen, izravan i
besplatan pristup, odnosno način na koji je moguće pristupiti
dokumentaciji za nadmetanje ako neograničen, izravan i besplatan pristup
nije moguć

4\. opis koncesije: prirodu i raspon radova, prirodu i raspon usluga,
opseg ili naznaku vrijednosti koncesije i, ako je moguće, trajanje
ugovora

5\. CPV oznaka

6\. NKPJS kod za glavno mjesto izvođenja radova u slučaju koncesija za
radove ili NKPJS kod za glavno mjesto isporuke usluge u slučaju
koncesija za usluge

7\. uvjete za sudjelovanje u postupku davanja koncesije uključujući:

a\) prema potrebi, podatak o tome je li koncesija rezervirana sukladno
članku 15. ovoga Zakona

b\) prema potrebi, podatak o tome je li pružanje usluge zakonom ili
drugim propisom rezervirano za određenu struku; upućivanje na
odgovarajući zakon ili propis

c\) prema potrebi iz podtočki a) i b) ove točke, popis i kratki opis
kriterija za odabir najpovoljnije ponude minimalnu razinu ili minimalne
razine standarda koje se mogu zahtijevati; naznaku o traženim podacima
(primjerice: osobne izjave, dokumentaciju)

8\. rok za podnošenje zahtjeva za sudjelovanje ili zaprimanje ponuda

9\. kriterije koji će se primjenjivati u postupku davanja koncesije

10\. naziv i adresu tijela nadležnog za rješavanje žalbe te podatke o
rokovima za podnošenje žalbe na odluku ili izmjenu odluke o davanju
koncesije odnosno odluku ili izmjenu odluke o poništenju postupka
davanja koncesije

11\. ako je potrebno, posebne uvjete za izvršenje koncesije

12\. adresu na koju treba poslati zahtjeve ili ponude

13\. ako je potrebno, naznaku zahtjeva i uvjeta u vezi s korištenjem
elektroničkih sredstava komunikacije

14\. podatak o tome je li koncesija povezana s projektom i/ili programom
koji se financira iz fondova Europske unije

15\. za koncesije za radove, podatak je li koncesija obuhvaćena
međunarodnim Sporazumom o javnoj nabavi (GPA)

16\. vrstu postupka davanja koncesije

17\. sve druge odgovarajuće podatke.

\(3\) Davatelj koncesije može zatražiti da se u ponudi navedu imena i
stručne kvalifikacije osoba odgovornih za provedbu ugovora o koncesiji.

\(4\) Ako su za vrijeme roka za dostavu ponuda potrebni ispravci
obavijesti o namjeri davanja koncesije, ona se ispravlja, na isti način
kao obavijest o namjeri davanja koncesije, a rok za dostavu ponuda po
potrebi se odgovarajuće produljuje.

Obavijest o namjeri davanja koncesije za društvene i druge posebne
usluge

Članak 43.

Obavijest o namjeri davanja koncesije za društvene i druge posebne
usluge sadržava najmanje sljedeće podatke:

1\. ime, OIB, adresu, uključujući NKPJS kod, telefonski broj, broj
telefaksa, adresu elektroničke pošte i internetsku adresu davatelja
koncesije te, ako su podaci različiti, službe davatelja koncesije u
kojoj se mogu dobiti dodatne informacije

2\. prema potrebi adresu elektroničke pošte ili internetsku adresu na
kojoj su dostupne specifikacije i svi ostali popratni dokumenti

3\. vrstu davatelja koncesije i glavnu djelatnost

4\. CPV oznaku

5\. NKPJS kod za glavno mjesto isporuke ili obavljanja koncesija za
usluge

6\. opis usluga, indikativni opseg ili vrijednost

7\. uvjete za sudjelovanje u postupku davanja koncesije

8\. prema potrebi, rok ili rokove za stupanje u kontakt s davateljem
koncesije u svrhu sudjelovanja u postupku davanja koncesije

9\. prema potrebi, kratki opis glavnih značajki postupka davanja
koncesije koji će se primjenjivati

10\. vrstu postupka davanja koncesije

11\. sve druge odgovarajuće podatke.

Objava obavijesti i ispravka obavijesti o namjeri davanja koncesije

Članak 44.

\(1\) Obavijest o namjeri davanja koncesije i ispravak obavijesti o
namjeri davanja koncesije i obavijest o namjeri davanja koncesije za
društvene i druge posebne usluge i ispravak obavijesti o namjeri davanja
koncesije za društvene i druge posebne usluge objavljuju se na
standardnim obrascima.

\(2\) Obrasci iz stavka 1. ovoga članka propisani su Provedbenom uredbom
Komisije (EU) 2015/1986 od 11. studenoga 2015. o utvrđivanju standardnih
obrazaca za objavljivanje obavijesti u području javne nabave i
stavljanju izvan snage Provedbene uredbe (EU) br. 842/2011 (SL L 296,
12. 11. 2015.).

\(3\) Obrasci iz stavka 1. ovoga članka dostavljaju se u Elektronički
oglasnik javne nabave Republike Hrvatske, koji ih prosljeđuje Uredu za
publikacije Europske unije. Ured za publikacije Europske unije davatelju
koncesije daje potvrdu o zaprimanju ispunjenih standardnih obrazaca i o
objavi poslanih podataka, navodeći datum objave što predstavlja dokaz o
objavi. Obavijesti ili ispravci obavijesti se objavljuju najkasnije pet
dana nakon što su poslani. Troškove Ureda za publikacije Europske unije
za objavljivanje takvih obavijesti i ispravka obavijesti snosi Europska
unija.

\(4\) Obavijest o namjeri davanja koncesije i ispravak obavijesti o
namjeri davanja koncesije objavljuje Ured za publikacije Europske unije
u Službenom listu Europske unije, a potom se objavljuju i u
Elektroničkom oglasniku javne nabave Republike Hrvatske, a nakon toga,
neizmijenjenog sadržaja, mogu biti objavljene i u ostalim sredstvima
javnog priopćavanja Republike Hrvatske i na mrežnoj stranici davatelja
koncesije, s navedenim datumom objave u Služenom listu Europske unije.

\(5\) Obavijest o namjeri davanja koncesije i ispravak obavijesti o
namjeri davanja koncesije objavljuju se u cijelosti na hrvatskom jeziku
i latiničnom pismu, a cijene su izražene u kunama.

\(6\) Davatelj koncesije obavijest o namjeri davanja koncesije i
ispravak obavijesti o namjeri davanja koncesije može, osim na hrvatskom
jeziku, objaviti i na jednom ili više službenih jezika institucija
Europske unije.

\(7\) U slučaju iz stavka 6. ovoga članka mjerodavna je obavijest ili
ispravak obavijesti o namjeri davanja koncesije na hrvatskom jeziku.

\(8\) Sažetak važnih elemenata svake obavijesti ili ispravka obavijesti
o namjeri davanja koncesije objavljuje se i na ostalim službenim
jezicima institucija Europske unije o kojima odlučuje davatelj
koncesije.

\(9\) Obavijest o namjeri davanja koncesije i ispravak obavijesti o
namjeri davanja koncesije davatelj koncesije ne objavljuje u
Elektroničkom oglasniku javne nabave Republike Hrvatske i drugim
sredstvima javnog priopćavanja Republike Hrvatske prije objave u
Službenom listu Europske unije, osim ako se objava na razini Europske
unije ne dogodi 48 sati nakon što Ured za publikacije Europske unije
potvrdi primitak obavijesti ili ispravka obavijesti o namjeri davanja
koncesije u skladu sa stavkom 3. ovoga članka.

\(10\) Obavijest o namjeri davanja koncesije i ispravak obavijesti o
namjeri davanja koncesije objavljene u Republici Hrvatskoj ne smiju
sadržavati druge informacije osim onih sadržanih u obavijestima ili
ispravku obavijesti o namjeri davanja koncesije koje su poslane Uredu za
publikacije Europske unije, ali moraju sadržavati datum slanja
obavijesti ili ispravka obavijesti o namjeri davanja koncesije Uredu za
publikacije Europske unije.

\(11\) Iznimno od ovoga članka, obavijest o namjeri davanja koncesije i
ispravak obavijesti o namjeri davanja koncesije za gospodarsko
korištenje općeg ili drugog dobra objavljuje se samo u Elektroničkom
oglasniku javne nabave Republike Hrvatske, a nakon toga, neizmijenjenog
sadržaja, mogu biti objavljene i u ostalim sredstvima javnog
priopćavanja Republike Hrvatske i na mrežnoj stranici davatelja
koncesije.

Zahtjev za sudjelovanje i ponuda

Članak 45.

\(1\) Gospodarski subjekti dostavljaju svoj zahtjev za sudjelovanje i
ponudu u roku određenom u obavijesti o namjeri davanja koncesije, u
pisanom obliku u zatvorenoj omotnici s naznakom naziva predmeta
koncesije iz obavijesti o namjeri davanja koncesije na koji se odnosi, s
naznakom »ne otvaraj« i adresom natjecatelja odnosno ponuditelja.

\(2\) Podaci o gospodarskim subjektima koji su preuzeli dokumentaciju za
nadmetanje i moguću dodatnu dokumentaciju evidentiraju se i čuvaju kao
tajni do otvaranja ponuda.

\(3\) Zahtjev za sudjelovanje i ponuda se izrađuje na hrvatskom jeziku i
latiničnom pismu, a cijena ponude izražava se u kunama.

\(4\) Rok za dostavu zahtjeva za sudjelovanje i ponude iznosi najmanje
30 dana od dana objave obavijesti o namjeri davanja koncesije.

\(5\) Prilikom određivanja roka za dostavu zahtjeva za sudjelovanje ili
ponuda davatelj koncesije mora posebno uzeti u obzir složenost koncesije
i vrijeme potrebno za izradu zahtjeva za sudjelovanje ili ponude, ne
dovodeći u pitanje minimalni rok iz ovoga članka Zakona.

\(6\) Ako se zahtjev za sudjelovanje ili ponuda mogu izraditi samo nakon
posjete lokaciji ili neposrednog pregleda dokumenata koji potkrepljuju
dokumentaciju za nadmetanje, rokovi za dostavu zahtjeva za sudjelovanje
ili ponude određuju se tako da svi gospodarski subjekti na koje se to
odnosi mogu biti upoznati sa svim informacijama potrebnima za izradu
zahtjeva za sudjelovanje ili ponude i duži su od minimalnog roka iz
ovoga članka Zakona.

\(7\) Ponuda je obvezujuća za ponuditelja koji ju je dostavio do isteka
roka valjanosti ponude.

\(8\) Pri izradi ponude gospodarski subjekt se mora pridržavati zahtjeva
za sudjelovanje i uvjeta iz dokumentacije za nadmetanje.

\(9\) U roku za dostavu ponude ponuditelj može izmijeniti svoju ponudu,
nadopuniti je ili od nje odustati. Nakon isteka roka za dostavu ponuda
se ne smije mijenjati, već samo pojasniti ili dopuniti u skladu s
člankom 47. stavcima 6. -- 9. ovoga Zakona.

\(10\) Na zahtjev davatelja koncesije ponuditelj može produžiti rok
valjanosti svoje ponude.

\(11\) Ponuditelj odnosno zajednica ponuditelja se može, ako je
potrebno, osloniti na sposobnost drugih gospodarskih subjekata, bez
obzira na pravnu prirodu njihovog međusobnog odnosa.

\(12\) Zajednica ponuditelja je dužna davatelju koncesije dostaviti akt
kojim se uređuju međusobni odnosi ponuditelja unutar zajednice.

\(13\) U slučaju iz stavka 11. ovoga članka ponuditelj odnosno zajednica
ponuditelja mora dokazati davatelju koncesije da će imati na
raspolaganju nužne resurse cijelo vrijeme trajanja ugovora o koncesiji,
primjerice, dostavljanjem ugovora kojim se ti gospodarski subjekti
obvezuju staviti na raspolaganje svoje resurse cijelo vrijeme trajanja
ugovora o koncesiji.

\(14\) Pod uvjetima iz stavaka 11. i 13. ovoga članka zajednica
ponuditelja može se osloniti na sposobnost članova zajednice
ponuditelja.

\(15\) Članovi zajednice ponuditelja su solidarno odgovorni za provedbu
ugovora o koncesiji.

Otvaranje ponuda

Članak 46.

\(1\) U postupku davanja koncesije davatelj koncesije provodi otvaranje
ponuda.

\(2\) Otvaranje ponuda započinje na mjestu i u vrijeme naznačeno u
obavijesti o namjeri davanja koncesije i dokumentaciji za nadmetanje.

\(3\) Ponude pristigle nakon roka za dostavu ponuda neotvorene se
vraćaju pošiljatelju.

\(4\) Ponude otvara stručno povjerenstvo za koncesiju.

\(5\) Pravo sudjelovanja na otvaranju ponuda imaju samo ovlašteni
predstavnici ponuditelja i stručno povjerenstvo za koncesiju.

\(6\) O provedenom otvaranju ponuda sastavlja se zapisnik koji se bez
odgode uručuje svim ovlaštenim predstavnicima ponuditelja nazočnima na
otvaranju ponuda, a ostalima se dostavlja na pisani zahtjev.

\(7\) Iznimno od stavka 5. ovoga članka, davatelj koncesije može
odlučiti da otvaranje ponuda bude javno što navodi u dokumentaciji za
nadmetanje.

Pregled i ocjena ponuda

Članak 47.

\(1\) Nakon otvaranja ponuda stručno povjerenstvo za koncesiju
pregledava i ocjenjuje ponude na temelju uvjeta i kriterija iz
dokumentacije za nadmetanje.

\(2\) Pregled i ocjena ponuda tajni su do donošenja odluke o davanju
koncesije, odnosno odluke o poništenju postupka davanja koncesije.

\(3\) O pregledu i ocjeni ponuda sastavlja se zapisnik. Ponuditelji
imaju pravo uvida u zapisnik te dobiti presliku zapisnika bez naknade.

\(4\) Davatelj koncesije odbit će neurednu ponudu rješenjem, koje će
dostaviti ponuditelju bez odgode, osobnom dostavom.

\(5\) U postupku pregleda i ocjene ponuda sve do donošenja odluke o
davanju koncesije odnosno odluke o poništenju postupka davanja
koncesije, davatelj koncesije može u primjerenom roku koji ne smije biti
kraći od pet niti duži od deset dana od dana dostave ponuda zaključkom
pozvati ponuditelje da pisano pojasne ili dopune urednu ponudu koju su
predali u skladu s člankom 45. ovoga Zakona.

\(6\) Pojašnjenje ili dopuna ponude iz stavka 5. ovoga članka smije se
odnositi samo na nejasnoće, manje nedostatke ili pogreške koji su
uklonjivi.

\(7\) Pojašnjenje ili dopuna ponude iz stavka 5. ovoga članka ne smije
imati za posljedicu naknadnu zamjenu ili dostavu traženih dokumenata,
nego samo dopunu već dostavljenih dokumenata.

\(8\) Traženje pojašnjenja ili dopuna ponude iz stavka 5. ovoga članka
ne smije imati učinak diskriminacije, nejednakog tretmana gospodarskih
subjekata ili pogodovanja pojedinom gospodarskom subjektu u postupku
davanja koncesije.

\(9\) Ako ponuditelj ne dostavi pojašnjenja ili dopune svoje ponude iz
stavka 5. ovoga članka u roku koji je odredio davatelj koncesije,
davatelj koncesije odbit će rješenjem takvu ponudu kao neurednu.

\(10\) Davatelj koncesije ne odbija ponudu kao neurednu zbog toga što
radovi i usluge za koje se prikupljaju ponude nisu usklađeni s tehničkim
i funkcionalnim zahtjevima na koje je uputio, kad ponuditelj u svojoj
ponudi bilo kojim prikladnim sredstvom dokaže da su rješenja koja je
predložio na jednakovrijedan način udovoljila tehničkim i funkcionalnim
zahtjevima.

\(11\) Rješenja iz stavaka 4. i 9. ovoga članka mogu se pobijati žalbom
protiv odluke o davanju koncesije, odnosno odluke o poništenju postupka
davanja koncesije.

Kriteriji za odabir najpovoljnije ponude

Članak 48.

\(1\) Kriterij na kojem davatelj koncesija temelji odabir najpovoljnije
ponude je ekonomski najpovoljnija ponuda sa stajališta davatelja
koncesije, a vezano uz predmet koncesije, kao što su: kvaliteta, što
uključuje tehničko dostignuće, estetske, inovacijske, funkcionalne i
ekološke osobine, operativne troškove i troškove upravljanja,
ekonomičnost, servisiranje i tehničku pomoć nakon isporuke, datum
isporuke i rokove isporuke ili rokove završetka radova, cijenu usluge za
krajnje korisnike, visinu naknade za koncesiju.

\(2\) Davatelj koncesije u dokumentaciji za nadmetanje te u obavijesti o
namjeri davanja koncesije navodi sve kriterije za odabir ponude čiju
primjenu predviđa u odnosu na relativno značenje koje im pridaje.
Značenje kriterija može se izraziti određivanjem niza maksimalnih
vrijednosti u odgovarajućem rasponu. Ako to iz opravdanih razloga nije
moguće, davatelj koncesije navodi u obavijesti o namjeri davanja
koncesije kriterije poredane po važnosti od najvažnijeg prema najmanje
važnom.

\(3\) Davatelj koncesije u dokumentaciji za nadmetanje te u obavijesti o
namjeri davanja koncesije navodi način iskazivanja naknade o koncesiji u
ponudama, pri čemu iznos ponuđene naknade za koncesiju mora biti iskazan
kao jedinični zbroj u kunama ponuđene fiksne i/ili varijabilne naknade
za koncesiju za vrijeme trajanja ugovora o koncesiji.

\(4\) Ako je posebnim zakonom određena najniža naknada za koncesiju koju
je koncesionar dužan plaćati, davatelj u dokumentaciji za nadmetanje
navodi taj iznos kao iznos iznad kojeg su ponuditelji dužni iskazati
svoje ponude.

\(5\) Kriteriji za odabir ne smiju biti diskriminirajući i moraju biti
povezani s predmetom koncesije.

\(6\) Davatelj koncesije pri određivanju kriterija ekonomski
najpovoljnije ponude u obzir uzima elemente određene posebnim zakonom,
uz obvezno poštivanje načela postupka davanja koncesije iz članka 6.
ovoga Zakona.

\(7\) Kada davatelj koncesije zaprimi ponudu koja predlaže inovativno
rješenje uz iznimnu razinu funkcionalne učinkovitosti koju pažljivi
davatelj koncesije nije mogao predvidjeti, davatelj koncesije može,
iznimno, izmijeniti redoslijed kriterija za odabir najpovoljnije ponude
kako bi u obzir uzeo to inovativno rješenje.

\(8\) U slučaju izmjena iz stavka 7. ovoga članka davatelj koncesije
obavještava sve ponuditelje o navedenoj izmjeni redoslijeda važnosti
kriterija za odabir najpovoljnije ponude i dužan je odlukom poništiti
postupak davanja koncesije i objaviti novu obavijest o namjeri davanja
koncesije, u skladu s minimalnim rokovima navedenima u članku 45. ovoga
Zakona.

Odluka o davanju koncesije

Članak 49.

\(1\) Odluku o davanju koncesije, nakon što stručno povjerenstvo za
koncesiju pregleda i ocijeni ponude, donosi davatelj koncesije. Odluka o
davanju koncesije je upravni akt.

\(2\) Stručno povjerenstvo za koncesiju podnosi davatelju koncesije
prijedlog odluke o odabiru najpovoljnijeg ponuditelja bez odgode,
zajedno sa svim zapisnicima o radu, zapisnikom o pregledu i ocjeni
ponuda te ostalom pratećom dokumentacijom.

\(3\) Odluku o davanju koncesije, s preslikom zapisnika o pregledu i
ocjeni ponuda, davatelj koncesije dostavlja svakom ponuditelju bez
odgode osobnom dostavom.

\(4\) Ako su dvije ili više urednih ponuda jednako rangirane prema
kriteriju za odabir najpovoljnije ponude, davatelj koncesije odabrat će
ponudu koja je zaprimljena ranije.

\(5\) Rok za donošenje odluke o davanju koncesije mora biti primjeren, a
počinje teći danom isteka roka za dostavu ponude. Ako u dokumentaciji za
nadmetanje nije navedeno drukčije, rok za donošenje odluke o davanju
koncesije iznosi 30 dana.

\(6\) Davatelj koncesije iznimno može odlučiti uskratiti određene
informacije navedene u stavku 3. ovoga članka, a koje se tiču ugovora o
koncesiji, ako bi objava takvih informacija ometala provedbu zakona, na
neki drugi način bila u suprotnosti s javnim interesom, štetila
pozitivnim tržišnim interesima gospodarskih subjekata, javnih ili
privatnih, ili bi mogla dovesti u pitanje pošteno tržišno natjecanje
među takvim subjektima.

\(7\) Davatelj koncesije u dokumentaciji za nadmetanje navodi razloge u
kojima se uskraćuju informacije iz stavka 6. ovoga članka.

Sadržaj odluke o davanju koncesije

Članak 50.

\(1\) Odluka o davanju koncesije sadržava osobito:

1\. ime, OIB, adresu, uključujući NKPJS kod, i prema potrebi, telefonski
broj, broj telefaksa, adresu elektroničke pošte i internetsku adresu
davatelja koncesije te, ako se podaci razlikuju, službe u kojoj se mogu
dobiti dodatne informacije

2\. vrstu davatelja koncesije i glavnu djelatnost

3\. CPV oznake

4\. NKPJS kod za glavno mjesto izvođenja radova u slučaju koncesija za
radove ili NKPJS kod za glavno mjesto isporuke koncesija za usluge

5\. opis koncesije: priroda i raspon radova, priroda i raspon usluga,
trajanje ugovora. Prema potrebi, opis svih mogućnosti

6\. opis primijenjenog postupka davanja koncesije, u slučaju davanja
koncesije bez prethodne objave, opravdanje

7\. kriterije koji su se primjenjivali za davanje jedne ili više
koncesija

8\. datum odluke ili odluku o davanju koncesije

9\. broj zaprimljenih urednih ponuda u odnosu na svako davanje,
uključujući:

a\) broj zaprimljenih urednih ponuda gospodarskih subjekata koji su mali
i srednji poduzetnici

b\) broja urednih ponuda iz inozemstva

10\. za svaku danu koncesiju, adresu, uključujući NKPJS kod, i prema
potrebi, telefonski broj, broj telefaksa, adresu elektroničke pošte i
internetsku adresu izabranog ili izabranih ponuditelja, uključujući:

a\) podatak o tome je li izabrani ponuditelj mali ili srednji poduzetnik

b\) podatak o tome je li koncesija dana konzorciju

11\. vrijednost i glavne financijske uvjete dane koncesije, uključujući:

a\) cijene naknada, ako postoje

b\) nagrade i plaćanje, ako postoje

c\) sve druge podatke koji su značajni za vrijednost koncesije kako je
utvrđeno u članku 20. ovoga Zakona

12\. podatak o tome je li koncesija povezana s projektom i/ili programom
koji se financira iz fondova Europske unije

13\. naziv i adresu tijela nadležnog za rješavanje žalbe. Detaljni
podaci o rokovima za postupke pravne zaštite i, prema potrebi, naziv,
adresu, telefonski broj, broj telefaksa i adresu elektroničke pošte
službe u kojoj se ti podaci mogu dobiti

14\. datum ili datume te upućivanje ili upućivanja na prethodne objave u
Službenom listu Europske unije od važnosti za koncesiju ili koncesije na
koje se odnosi ova obavijest

15\. metodu koja se koristi za izračun procijenjene vrijednosti
koncesije, ako nije navedena u drugoj dokumentaciji o koncesiji u skladu
s člankom 20. ovoga Zakona

16\. vrstu i vrijednost jamstva za provedbu ugovora o koncesiji

17\. osnovna prava i obveze davatelja koncesije i koncesionara.

\(2\) Odluka o davanju koncesije sadržava obrazloženje razloga za odabir
najpovoljnijeg ponuditelja i druge odgovarajuće podatke u skladu s
dokumentacijom za nadmetanje, podnesenom ponudom te odredbama posebnog
zakona.

Sadržaj odluke o davanju koncesije za društvene i druge posebne usluge

Članak 51.

Odluka o davanju koncesije za društvene i druge posebne usluge sadržava
osobito:

1\. ime, OIB, adresu, uključujući NKPJS kod, prema potrebi, telefonski
broj, broj telefaksa, adresu elektroničke pošte i internetsku adresu
davatelja koncesije te, ako se podaci razlikuju, službe davatelja
koncesije u kojoj se mogu dobiti dodatne informacije

2\. vrstu davatelja koncesije i glavnu djelatnost

3\. CPV oznake

4\. kratki navod o predmetu koncesije

5\. broj zaprimljenih ponuda

6\. vrijednost odabrane ponude, uključujući naknade i cijene

7\. naziv, adresu, uključujući NKPJS kod, telefonski broj, broj
telefaksa, adresu elektroničke pošte i internetsku adresu odabranog
ponuditelja

8\. uputu o pravnom lijeku

9\. sve druge odgovarajuće podatke.

Odluka o poništenju postupka davanja koncesije

Članak 52.

\(1\) Davatelj koncesije poništit će postupak davanja koncesije u
sljedećim slučajevima:

1\. ako postanu poznate okolnosti koje bi, da su bile poznate prije
pokretanja postupka davanja koncesije, dovele do neobjavljivanja
obavijesti o namjeri davanja koncesije ili do sadržajno bitno drukčije
dokumentacije za nadmetanje i/ili obavijesti o namjeri davanja
koncesije, ili

2\. ako nema pristiglih ponuda do isteka roka za dostavu ponuda, ili

3\. ako nakon odbijanja ponuda u postupku davanja koncesije ne preostane
nijedna uredna ponuda, ili

4\. u ostalim slučajevima određenim posebnim zakonima

\(2\) U slučaju postojanja razloga navedenih u stavku 1. ovoga članka,
odluku o poništenju postupka davanja koncesije donosi davatelj
koncesije.

\(3\) Odluku o poništenju postupka davanja koncesije, s preslikom
zapisnika o pregledu i ocjeni ponuda, davatelj koncesije svakom
ponuditelju dostavlja bez odgode osobnom dostavom.

\(4\) Novi postupak davanja koncesije može se pokrenuti nakon što odluka
o poništenju postupka davanja koncesije postane izvršna.

Oblik i način objavljivanja odluka

Članak 53.

\(1\) Odluka o davanju koncesije, odluka o poništenju postupka davanja
koncesije te njihovi ispravci objavljuju se na standardnim obrascima,
bez odgode.

\(2\) Izgled i sadržaj standardnih obrazaca iz stavka 1. ovoga članka
propisani su Provedbenom uredbom Komisije (EU) 2015/1986 od 11.
studenoga 2015. o utvrđivanju standardnih obrazaca za objavljivanje
obavijesti u području javne nabave i stavljanju van snage Provedbe
uredbe (EU) br. 842/2011 (SL L 296, 12. 11. 2015.).

\(3\) Ispunjeni standardni obrasci iz stavka 1. ovoga članka dostavljaju
se u Elektronički oglasnik javne nabave Republike Hrvatske koji ih
prosljeđuje Uredu za publikacije Europske unije elektroničkim
sredstvima. Ured za publikacije Europske unije davatelju koncesije daje
potvrdu o zaprimanju ispunjenih standardnih obrazaca i o objavi poslanih
podataka, navodeći datum objave što predstavlja dokaz o objavi.

\(4\) Ispunjeni standardni obrasci iz stavka 1. ovoga članka se
objavljuju najkasnije pet dana nakon što su poslani. Troškove Ureda za
publikacije Europske unije za objavljivanje takvih obavijesti snosi
Europska unija.

\(5\) Ispunjene standardne obrasce iz stavka 1. ovoga članka objavljuje
Ured za publikacije Europske unije u Služenom listu Europske unije, a
potom se objavljuju i u Elektroničkom oglasniku javne nabave Republike
Hrvatske, a nakon toga, neizmijenjenog sadržaja, mogu biti objavljeni i
u ostalim sredstvima javnog priopćavanja Republike Hrvatske i na mrežnoj
stranici davatelja koncesije, s navedenim datumom objave u Služenom
listu Europske unije.

\(6\) Ispunjeni standardni obrasci iz stavka 1. ovoga članka objavljuju
se u cijelosti na hrvatskom jeziku i latiničnom pismu, a cijene su
izražene u kunama.

\(7\) Davatelj koncesije ispunjene standardne obrasce iz stavka 1. ovoga
članka može, osim na hrvatskom jeziku, objaviti i na jednom ili više
službenih jezika institucija Europske unije.

\(8\) U slučaju iz stavka 7. ovoga članka mjerodavan je ispunjeni
standardni obrazac iz stavka 1. ovoga članka na hrvatskom jeziku.

\(9\) Sažetak važnih elemenata svakog ispunjenog standardnog obrasca iz
stavka 1. ovoga članka objavljuje se na ostalim službenim jezicima
institucija Europske unije.

\(10\) Ispunjene standardne obrasce iz stavka 1. ovoga članka davatelj
koncesije ne objavljuje u Elektroničkom oglasniku javne nabave Republike
Hrvatske i drugim sredstvima javnog priopćavanja Republike Hrvatske,
prije objave u Službenom listu Europske unije, osim ako se objava na
razini Europske unije ne dogodi 48 sati nakon što Ured za publikacije
Europske unije potvrdi primitak davatelju koncesije u skladu sa stavkom
3. ovoga članka.

\(11\) Ispunjeni standardni obrasci iz stavka 1. ovoga članka objavljeni
u Republici Hrvatskoj ne smiju sadržavati druge informacije osim onih
koje su poslane Uredu za publikacije Europske unije, ali moraju
sadržavati datum slanja Uredu za publikacije Europske unije.

\(12\) Odluke o davanju koncesije iz članka 51. ovoga Zakona mogu se
objavljivati tromjesečno. U tom slučaju, u roku od 48 dana od završetka
svakog tromjesečja davatelji koncesija šalju na objavu skupno podatke o
odlukama o davanju koncesije koje su donijeli u tom tromjesečju.

\(13\) Iznimno od stavaka 4., 5. i 10. ovoga članka, odluku o davanju
koncesije, odluku o poništenju postupka davanja koncesije za gospodarsko
korištenje općeg ili drugog dobra davatelj koncesije objavljuje samo u
Elektroničkom oglasniku javne nabave Republike Hrvatske, a nakon toga,
neizmijenjenog sadržaja, mogu biti objavljene i u ostalim sredstvima
javnog priopćavanja Republike Hrvatske i na mrežnoj stranici davatelja
koncesije.

#### GLAVA V. UGOVOR O KONCESIJI

Sklapanje ugovora o koncesiji

Članak 54.

\(1\) Ugovor o koncesiji ne može se sklopiti prije isteka razdoblja
mirovanja, koje iznosi 15 dana od dana dostave odluke o davanju
koncesije svakom ponuditelju odnosno svakom podnositelju zahtjeva iz
članka 39. ovoga Zakona. Razdoblje mirovanja primjenjuje se i u slučaju
zaprimanja samo jedne ponude.

\(2\) Ako je pokrenut postupak pravne zaštite, ugovor o koncesiji sklapa
se kada odluka o davanju koncesije postane izvršna.

\(3\) Davatelj koncesije odabranom najpovoljnijem ponuditelju odnosno
podnositelju zahtjeva iz članka 39. ovoga Zakona nudi sklapanje ugovora
o koncesiji najkasnije u roku od deset dana od isteka razdoblja
mirovanja iz stavka 1. ovoga članka, odnosno deset dana od dana kada je
odluka o davanju koncesije postala izvršna.

\(4\) Rok iz stavka 3. ovoga članka može se produljiti u opravdanim
slučajevima određenima posebnim zakonom, dokumentacijom za nadmetanje i
u skladu s člankom 37. stavkom 1. točkom 10. ovoga Zakona.

\(5\) Ugovor o koncesiji sastavlja se u pisanom obliku, a potpisuju ga
ovlaštena osoba davatelja koncesije i odabrani najpovoljniji ponuditelj
ili podnositelj zahtjeva za dobivanje koncesije iz članka 39. ovoga
Zakona.

\(6\) Kada je odabrani najpovoljniji ponuditelj, u skladu s
dokumentacijom za nadmetanje, odlukom o davanju koncesije i dostavljenom
ponudom, obvezan osnovati društvo posebne namjene kao trgovačko društvo
sa sjedištem u Republici Hrvatskoj osnovano u svrhu provedbe ugovora o
koncesiji, davatelj koncesije potpisuje ugovor o koncesiji s ovlaštenom
osobom navedenog društva, odnosno s odabranim najpovoljnijim
ponuditeljem do trenutka osnivanja društva posebne namjene, ako je rok
za osnivanje društva posebne namjene dulji od roka za potpisivanje
ugovora o koncesiji određenog u odluci o davanju koncesije. Rok za
osnivanje društva posebne namjene mora biti primjeren, a ne dulji od
šest mjeseci.

\(7\) Sklapanjem ugovora o koncesiji ili stupanjem ugovora o koncesiji
na snagu, ako se taj trenutak razlikuje od trenutka sklapanja ugovora,
koncesionar stječe prava i preuzima obveze koja za njega proizlaze iz
ugovora o koncesiji.

\(8\) Ako odabrani najpovoljniji ponuditelj odnosno podnositelj zahtjeva
iz članka 39. ovoga Zakona odustane od sklapanja ugovora o koncesiji,
davatelj koncesije ukida odluku o davanju koncesije.

\(9\) U slučaju iz stavka 8. ovoga članka, ako odabrani najpovoljniji
ponuditelj odustane od sklapanja ugovora o koncesiji, davatelj koncesije
može donijeti novu odluku o davanju koncesije sljedećem rangiranom
ponuditelju kao odabranom i koji zadovoljava uvjete u skladu s
dokumentacijom za nadmetanje te mu ponuditi potpisivanje ugovora o
koncesiji.

\(10\) Novu odluku o davanju koncesije iz stavka 9. ovoga članka
davatelj koncesije dostavlja svakom ponuditelju bez odgode osobnom
dostavom.

\(11\) Na ugovor o koncesiji primjenjuje se pravo Republike Hrvatske.

Jamstvo za provedbu ugovora o koncesiji

Članak 55.

\(1\) Davatelj koncesije prije sklapanja ili prije stupanja na snagu
ugovora o koncesiji prikuplja od odabranog najpovoljnijeg ponuditelja,
odnosno podnositelja zahtjeva iz članka 39. ovoga Zakona, za dobivanje
koncesije potrebna jamstva ispunjavanja obveza iz ugovora o koncesiji,
posebno naplate naknade za koncesiju, te naknade štete koja može nastati
zbog neispunjenja obveza iz ugovora o koncesiji (zadužnice, bankarske
garancije, založno pravo na pokretnini i/ili nekretnini, korporativna
jamstva, mjenice, polog).

\(2\) Davatelj koncesije sam odlučuje o jamstvu vodeći računa o
procijenjenoj vrijednosti koncesije, ali i procjenama mogućnosti
nastanka rizika uzimajući u obzir narav djelatnosti koncesije,
financijsko stanje koncesionara, kao i ostale odgovarajuće čimbenike
bitne za obavljanje djelatnosti koncesije.

\(3\) Ugovor o koncesiji neće biti sklopljen, odnosno neće stupiti na
snagu ako jamstva iz stavka 1. ovoga članka ne budu dostavljena
davatelju koncesije u roku određenom u dokumentaciji za nadmetanje u
skladu s posebnim zakonom.

\(4\) U slučaju iz stavka 3. ovoga članka davatelj koncesije ukida
odluku o davanju koncesije i može donijeti novu odluku o davanju
koncesije sljedećem rangiranom ponuditelju kao odabranom i koji
zadovoljava uvjete u skladu s dokumentacijom za nadmetanje te mu
ponuditi potpisivanje ugovora o koncesiji. Novu odluku o davanju
koncesije davatelj koncesije dostavlja svakom ponuditelju bez odgode
osobnom dostavom.

\(5\) Jamstva se pohranjuju na prikladnom mjestu kod davatelja koncesije
koji ih čuva za vrijeme trajanja ugovora o koncesiji.

\(6\) Iznimno od stavka 5. ovoga članka, davatelj koncesije može
zadržati jamstvo najviše do tri mjeseca nakon prestanka ugovora o
koncesiji, ako postoje valjani razlozi za nastanak financijske obveze, a
što utvrđuje davatelj koncesije.

\(7\) Iznimno od stavka 6. ovoga članka, jamstvo je moguće zadržati i
dulje od roka iz stavka 6. ovoga članka ako je to predviđeno ugovorom o
koncesiji.

\(8\) Jamstvo se može, u skladu s dokumentacijom za nadmetanje i
ugovorom o koncesiji, a nakon isteka polovice roka trajanja ugovora o
koncesiji ili po završetku faze gradnje i/ili rekonstrukcije kod
koncesija za radove i koncesija za usluge, zamijeniti istovjetnim
jamstvom umanjene vrijednosti koje odražava ostatak vrijednosti
koncesije koju je izračunao davatelj koncesije. Odluku o zamjeni jamstva
donosi davatelj koncesije.

\(9\) Davatelj koncesije dužan je redovito provjeravati valjanost
jamstava.

\(10\) U skladu sa stavkom 9. ovoga članka, a u slučaju da priloženo
jamstvo nije valjano, davatelj koncesije dužan je bez odgađanja
zatražiti od koncesionara dostavu novog odgovarajućeg jamstva.

Sadržaj ugovora o koncesiji

Članak 56.

\(1\) Ugovorom o koncesiji određuju se prava i obveze davatelja
koncesije i koncesionara na temelju odluke o davanju koncesije u skladu
s odredbama ovoga Zakona te posebnih zakona.

\(2\) Na pitanja iz ugovora o koncesiji koja nisu uređena ovim Zakonom
primjenjuju se odgovarajuće odredbe općeg zakona kojima se uređuju
porezi te zakona kojima se uređuju opći upravni postupak i obvezni
odnosi.

\(3\) Ugovor o koncesiji sastavlja se u skladu s odlukom o davanju
koncesije.

\(4\) Osim ugovora o koncesiji davatelj koncesije, u skladu s ovim
Zakonom, odlukom o davanju koncesije, ima pravo sklapanja dodatnih i/ili
vezanih ugovora i/ili sporazuma, kojima se ne mijenjaju elementi i
sadržaj ugovora o koncesiji.

\(5\) Dodatni i/ili vezani ugovor i/ili sporazum iz stavka 4. ovoga
članka osobito se sklapa u svrhu osiguranja financiranja potrebnog za
provedbu ugovora o koncesiji, uz prethodno odobrenje ministarstva
nadležnog za financije.

\(6\) Ugovorom o koncesiji, a na temelju odluke o davanju koncesije,
uredit će se sva pitanja vezana za vlasništvo nad nekretninama i drugom
imovinom koja je predmet ugovora o koncesiji te nad nekretninama i
drugom imovinom koja nastaje na temelju ugovora o koncesiji, za vrijeme
i nakon prestanka koncesije.

\(7\) Sva pitanja vezana za pravo na korištenje, vlasništvo i druga
stvarna prava uređuju se u skladu s odredbama posebnih zakona i propisa
kojima se uređuju stvarna prava.

Naknada za koncesiju

Članak 57.

\(1\) Naknada za koncesiju ima značaj javnog davanja i plaća se u novcu,
a može biti ugovorena kao stalan jednak iznos i/ili kao varijabilni
iznos, ovisno o posebnostima predmeta koncesije, načelima utvrđenima
studijom opravdanosti davanja koncesije, odnosno analizom davanja
koncesije te posebnim zakonom.

\(2\) Iznimno od stavka 1. ovoga članka, naknada za koncesiju ne mora se
ugovoriti u slučajevima kada je studijom opravdanosti za davanje
koncesije ili analizom davanja koncesije utvrđeno da nije financijski
opravdana, osim ako drukčije nije uređeno posebnim zakonom.

\(3\) Visina i način plaćanja naknade za koncesiju određuje se ovisno o
predmetu koncesije, procijenjenoj vrijednosti koncesije, roku trajanja
koncesije, rizicima i troškovima koje koncesionar preuzima i očekivanoj
dobiti, opsegu koncesije, opremljenosti i vrijednosti imovine, odnosno
opremljenosti i površini općeg, javnog ili drugog dobra od interesa za
Republiku Hrvatsku koja se daje u koncesiju.

\(4\) Ugovorom o koncesiji može se odrediti promjena visine i/ili načina
izračuna i plaćanja naknade za koncesiju u određenom razdoblju, za
vrijeme trajanja ugovora o koncesiji, u skladu s dokumentacijom za
nadmetanje i odlukom o davanju koncesije.

\(5\) Promjene naknade za koncesiju iz stavka 4. ovoga članka moguće su
temeljem:

1\. indeksacije vezane uz promjenu tečaja kune i eura u odnosu na
fluktuaciju tečaja

2\. indeksa potrošačkih cijena, odnosno

3\. izmjena posebnog propisa u dijelu kojim se uređuje visina i način
plaćanja naknade za koncesiju.

4\. gospodarskih okolnosti koje značajno utječu na ravnotežu odnosa
naknade za koncesiju i procijenjene vrijednosti koncesije iz članka 20.
ovoga Zakona koja je bila temelj sklapanja ugovora o koncesiji.

\(6\) Promjena naknade za koncesiju u skladu sa stavkom 5. ovoga članka
utvrđuje se ugovorom o koncesiji i posebnim zakonima, a vrši se ovisno o
nastanku okolnosti i/ili periodično u za to određenim vremenskim
razdobljima ovisno u uvjetima fluktuacije tečaja ili promjena
potrošačkih cijena.

\(7\) Naknade za koncesiju prihod su državnog proračuna Republike
Hrvatske i/ili proračuna jedinica lokalne i područne (regionalne)
samouprave te pravnih osoba iz članka 7. stavka 1. točke 4. ovoga
Zakona.

\(8\) Omjer raspodjele prihoda od naknada za koncesije iz stavka 7.
ovoga članka propisuje se posebnim propisom.

Plaćanje naknade za koncesiju

Članak 58. (NN [107/20](https://www.zakon.hr/cms.htm?id=45889))

\(1\) Koncesionar plaća novčanu naknadu za koncesiju u iznosu i na način
kako je to uređeno ugovorom o koncesiji u skladu s odredbama posebnog
zakona.

\(2\) Ako koncesionar ne plati naknadu za koncesiju u roku određenom
ugovorom o koncesiji, svakom sljedećom uplatom, neovisno o tome što je
koncesionar označio da se tom uplatom plaća, smatra se da se najprije
podmiruje zaostali dug po redoslijedu dospijeća, i to tako da se prvo
podmiruju troškovi, zatim iznos obračunate zakonske zatezne kamate i
napokon iznos dospjele naknade za koncesiju.

\(3\) Davatelj koncesije odgovaran je za obračun i naplatu naknade za
koncesiju ili iznimno drugo tijelo, ako je to posebnim zakonom drukčije
propisano.

Zastara

Članak 59.

\(1\) Pravo na utvrđivanje obveze po osnovi naknade za koncesiju i
kamata te pravo na naplatu obveze po osnovi naknade za koncesiju i
kamata zastarijeva za pet godina računajući od dana kada je zastara
počela teći.

\(2\) Zastara prava na utvrđivanje obveze po osnovi naknade za koncesiju
i kamata počinje teći nakon isteka godine u kojoj je trebalo utvrditi
obvezu po osnovi naknade za koncesiju i kamate.

\(3\) Zastara prava na naplatu obveze po osnovi naknade za koncesiju i
kamata počinje teći nakon isteka godine u kojoj je obveznik
obračunavanja i plaćanja naknade za koncesiju sam utvrdio obvezu ili
nakon isteka godine u kojoj je nadležno nadzorno tijelo utvrdilo obvezu
po osnovi naknade za koncesiju i kamata.

\(4\) Ako ovim Zakonom nije uređeno drukčije, na zastaru prava na
utvrđivanje i naplatu obveza po osnovi naknade za koncesiju i kamata
primjenjuje se zakon kojim se uređuju obvezni odnosi.

Prekid zastare

Članak 60.

Tijek zastare prava na utvrđivanje, odnosno prava na naplatu obveze po
osnovi naknade za koncesiju i kamata prekida se svakom službenom radnjom
nadležnog nadzornog tijela usmjerenom na utvrđivanje ili naplatu obveze
po osnovi naknade za koncesiju i kamata koja je dostavljena na znanje
obvezniku obračunavanja i plaćanja naknade za koncesiju.

Apsolutna zastara

Članak 61.

Apsolutni rok zastare prava na utvrđivanje i naplatu obveze po osnovi
naknade za koncesiju i kamata nastupa za deset godina računajući od dana
kada je zastara počela prvi put teći.

Izmjene ugovora o koncesiji

Članak 62. (NN [107/20](https://www.zakon.hr/cms.htm?id=45889))

\(1\) Ugovor o koncesiji može se izmijeniti bez pokretanja novog
postupka davanja koncesije u slučajevima:

1\. kada Hrvatski sabor utvrdi da je ugrožena nacionalna sigurnost i
obrana države, okoliš ili ljudsko zdravlje

2\. u drugim slučajevima određenima posebnim zakonom.

\(2\) Izmjene ugovora o koncesiji ne smiju mijenjati vrstu i/ili predmet
ugovora o koncesiji.

\(3\) Ugovor o koncesiji ne smije se mijenjati:

1\. kada se izmjena vrši radi otklanjanja nedostataka u izvedbi
koncesionara ili posljedica neodgovarajuće izvedbe, a ti nedostaci bi se
mogli otkloniti promjenom ugovornih odredbi

2\. kada se izmjena vrši radi kompenzacije rizika rasta cijena kada je
taj rast cijena rezultat cjenovne fluktuacije na tržištu koja može bitno
utjecati na provedbu ugovora o koncesiji i od kojih se koncesionar
zaštitio jamstvima.

\(4\) Kada je davatelj koncesije na vrijeme pokrenuo postupak davanja
koncesije za usluge, odnosno najmanje 12 mjeseci prije isteka roka
postojećeg ugovora o koncesiji, a taj postupak iz opravdanih razloga
nije uspješno okončan, postojeći ugovor o koncesiji za uslugu može se
produljiti na rok ne dulji od šest mjeseci, pri čemu kumulativno moraju
biti ispunjeni sljedeći uvjeti:

1\. usluga koja se pruža na temelju te koncesije od iznimnog je značenja
za krajnje korisnike

2\. prekid u pružanju usluge koja se pruža na temelju te koncesije
ugrozio bi Ustavom Republike Hrvatske ili zakonom zaštićena prava
korisnika te usluge

3\. postojeći koncesionar prihvaća prava i obveze koji proizlaze iz
produljenja ugovora o koncesiji.

\(5\) Ugovor o koncesiji moguće je izmijeniti bez provedbe novog
postupka davanja koncesije u sljedećim slučajevima:

1\. kada su uvjeti i mogućnosti za nastanak izmjene bili predviđeni u
dokumentaciji za nadmetanje i ugovoru o koncesiji na jasan, nedvosmislen
i precizan način, s tim da se ne smiju predviđati izmjene koje bi
izmijenile vrstu i/ili predmet koncesije

2\. za dodatne radove ili usluge koncesionara koji su se pokazali
potrebnima i koji nisu bili uključeni u prvotnu koncesiju, ako promjena
koncesionara:

a\) nije moguća zbog gospodarskih ili tehničkih razloga, kao što su
zahtjevi za zamjenjivošću s postojećom opremom, uslugama ili
postrojenjima koji se nabavljaju u okviru prvotne koncesije i

b\) prouzročila bi značajne poteškoće ili znatno povećanje troškova za
davatelja koncesije

3\. kada je kumulativno ispunjeno sljedeće:

a\) izmjena ne mijenja vrstu i/ili predmet ugovora o koncesiji

b\) potreba za izmjenom nastala je nakon sklapanja ugovora o koncesiji
kao posljedica okolnosti koje, postupajući s dužnom pažnjom, davatelj
koncesije u trenutku sklapanja ugovora o koncesiji nije mogao
predvidjeti

c\) u slučaju koncesija koje je dao davatelj koncesije s namjerom
provođenja djelatnosti koja nije navedena u Prilogu II. ovoga Zakona,
bilo koje povećanje vrijednosti ne smije premašivati 50 % vrijednosti
prvotne koncesije. Ako je učinjeno nekoliko uzastopnih izmjena ugovora o
koncesiji, to se ograničenje primjenjuje na vrijednost svake izmjene.

4\. ako izmjene, bez obzira na njihovu vrijednost, nisu bitne u smislu
članka 63. stavka 2. ovoga Zakona.

\(6\) Vrijednost izmjene koncesije utvrđuje se u skladu s metodom koja
se koristila u procjeni vrijednosti postojeće koncesije.

\(7\) U svrhu izračuna procjene vrijednosti izmjene koncesije ažurirana
je vrijednost referentna vrijednost kada ugovor o koncesiji sadržava
odredbu o indeksaciji, a ako ugovor o koncesiji ne sadržava odredbu o
indeksaciji, ažurirana vrijednost izračunava se uzimajući u obzir
prosječnu inflaciju.

\(8\) Kada se vrši više uzastopnih izmjena ugovora o koncesiji
vrijednost izmjena u novčanom iznosu bit će određena kao zbroj
vrijednosti svake pojedine izmjene koncesije.

\(9\) U slučaju koncesije koju je dao davatelj koncesije s namjerom
provođenja djelatnosti koja nije navedena u Prilogu II. ovoga Zakona,
bilo koje povećanje vrijednosti ne smije premašivati 50 % vrijednosti
prvotne koncesije. Ako je učinjeno nekoliko uzastopnih izmjena ugovora o
koncesiji, to se ograničenje primjenjuje na vrijednost svake izmjene.

\(10\) Ugovor o koncesiji nije dozvoljeno mijenjati na način da se
neopravdano izbjegava provedba novog postupka davanja koncesije.

Bitne izmjene ugovora o koncesiji

Članak 63. (NN [107/20](https://www.zakon.hr/cms.htm?id=45889))

\(1\) Ako je u ugovor o koncesiji potrebno unijeti bitne izmjene,
davatelj koncesije pokrenut će novi postupak davanja koncesije i
sklopiti novi ugovor o koncesiji.

\(2\) Izmjena ugovora o koncesiji je bitna ako njome koncesija postaje
bitno različita po svojoj naravi od one prvotno zaključene, a osobito
kada je ispunjen jedan od sljedećih uvjeta:

1\. izmjena uvodi uvjete koji bi, da su bili dio postupka davanja
koncesije, učinili mogućim odabir nekog drugog ponuditelja umjesto onog
koji je odabran kao najpovoljniji ili bi učinili mogućim sklapanje
ugovora o koncesiji s drugim ponuditeljem

2\. izmjena utječe na ekonomsku ravnotežu koncesije u korist
koncesionara

3\. izmjena znatno proširuje opseg djelatnosti koncesije radi
uključivanja robe radova ili usluga koji nisu bili uključeni u ugovor o
koncesiji

4\. mijenja se koncesionar.

\(3\) Iznimno od stavka 2. točke 4. ovoga članka, promjena koncesionara,
cjelovita ili djelomična, nije bitna izmjena ugovora o koncesiji ako
nastaje kao posljedica korporativnog restrukturiranja koncesionara, dok
god to ne predstavlja druge bitne izmjene ugovora o koncesiji i nije
izvršeno radi izbjegavanja primjene ovoga Zakona.

\(4\) Iznimno od stavka 2. točke 4. ovoga članka, promjena koncesionara
nastala kao posljedica prijenosa ugovora o koncesiji iz članka 66. ovoga
Zakona nije bitna izmjena ugovora o koncesiji.

\(5\) Kada se opseg izmjene ugovora o koncesiji može novčano izraziti,
ona se neće smatrati bitnom, ako u isto vrijeme vrijednost izmjene ne
prelazi prag određen u članku 4. ovoga Zakona i 10 % procijenjene
vrijednosti prvotne koncesije.

\(6\) Vrijednost izmjene iz stavka 5. ovoga članka utvrđuje se u skladu
s člankom 62. stavkom 6. ovoga Zakona.

Radnje koje prethode izmjeni ugovora o koncesiji

Članak 64.

\(1\) Prije izmjena ugovora o koncesiji davatelj koncesije izrađuje
dokumentaciju koja sadržava:

1\. detaljnu financijsku analizu proračunskih učinaka predloženih
izmjena ugovora o koncesiji s pripadajućim obrazloženjima

2\. obrazloženje pravnog temelja za izmjenu ugovora o koncesiji

3\. procjenu vrijednosti koncesije nakon izmjene ugovora o koncesiji te
opisuje obveze i prava koncesionara u odnosu na ugovor o koncesiji za
koji se predviđaju izmjene, uključujući podjelu rizika koji mogu biti
posljedica izmjena ugovora o koncesiji te

4\. obrazloženje ostalih učinaka koji nastaju kao posljedica izmjene
ugovora o koncesiji.

\(2\) Kada izmjena ugovora o koncesiji podrazumijeva neposredan ili
posredan, ali predvidiv učinak na državni proračun Republike Hrvatske,
davatelj koncesije dužan je prije donošenja odluke o izmjeni odluke o
davanju koncesije i sklapanja dodatka ugovoru o koncesiji zatražiti
očitovanje ministarstva nadležnog za financije.

\(3\) Očitovanje iz stavka 2. ovoga članka nije potrebno zatražiti ako
je izmjena ugovora o koncesiji posljedica usuglašavanja s izmjenama
posebnog zakona.

\(4\) Podatke iz stavka 1. ovoga članka davatelj koncesije dužan je
dostaviti ministarstvu nadležnom za financije prilikom traženja
očitovanja iz stavka 2. ovoga članka. Podacima iz stavka 1. ovoga članka
davatelj koncesije mora potvrditi zadovoljenje svih uvjeta za izmjenu
ugovora o koncesiji određenima ovim Zakonom.

\(5\) Ministarstvo nadležno za financije može u skladu sa svojim
nadležnostima i djelokrugom zatražiti i dodatne podatke koje je davatelj
koncesije dužan dostaviti u roku od deset dana od dana zaprimanja
zahtjeva.

\(6\) Ministarstvo nadležno za financije daje davatelju koncesije
očitovanje iz stavka 4. ovoga članka u roku od 30 dana od zaprimanja
potpune dokumentacije.

\(7\) Prije donošenja odluke o izmjeni odluke o davanju koncesije i
sklapanja dodatka ugovoru o koncesiji davatelj koncesije pribavlja i
mišljenja ostalih nadležnih središnjih tijela državne uprave iz područja
davanja koncesije te nadležnog državnog odvjetništva kod koncesije čija
djelatnost će se obavljati na nekretnini u vlasništvu Republike Hrvatske
ili koncesije koja se odnosi na opće dobro ili drugo dobro za koje je
zakonom određeno da je dobro od interesa za Republiku Hrvatsku.

Odluka o izmjeni odluke o davanju koncesije i dodatak ugovoru o
koncesiji

Članak 65.

\(1\) O izmjeni ugovora o koncesiji koja nije bitna, davatelj koncesije
i koncesionar moraju se suglasiti te sklapaju dodatak ugovoru o
koncesiji kojem prethodi donošenje odluke o izmjeni odluke o davanju
koncesije.

\(2\) Davatelj koncesije za usluge i koncesije za gospodarsko korištenje
općeg ili drugog dobra procijenjene vrijednosti manje od praga iz članka
4. ovoga Zakona objavljuje odluku o izmjeni odluke iz stavka 1. ovoga
članka u Elektroničkom oglasniku javne nabave Republike Hrvatske u
skladu s člankom 36. ovoga Zakona.

\(3\) Davatelj koncesije za usluge i gospodarsko korištenje općeg ili
drugog dobra procijenjene vrijednosti jednake ili veće od praga iz
članka 4. ovoga Zakona i koncesije za radove koji je izmijenio ugovor o
koncesiji objavljuje obavijest o izmjeni iz stavka 1. ovoga članka putem
Službenog lista Europske unije i Elektroničkog oglasnika javne nabave
Republike Hrvatske u skladu s člankom 53. ovoga Zakona.

\(4\) Dodatak ugovoru o koncesiji ne može se sklopiti prije isteka
razdoblja mirovanja, koje iznosi 15 dana od dana dostave odluke o
izmjeni odluke o davanju koncesije koncesionaru.

\(5\) Ako je pokrenut postupak pravne zaštite, dodatak ugovoru o
koncesiji smije se sklopiti kada odluka o izmjeni odluke o davanju
koncesije postane izvršna.

Prijenos ugovora o koncesiji

Članak 66. (NN [107/20](https://www.zakon.hr/cms.htm?id=45889))

\(1\) Ugovor o koncesiji može se, uz pisanu suglasnost davatelja
koncesije, prenijeti na treću osobu u skladu sa stavkom 3. ovoga članka,
osim ako posebnim propisom nije drugačije propisano.

\(2\) Prijenos ugovora o koncesiji ne smije umanjiti kvalitetu i
narušiti kontinuitet provedbe ugovora o koncesiji.

\(3\) Prijenos ugovora o koncesiji može se dozvoliti u slučajevima koji
su povezani sa stjecanjem vlasništva nad koncesionarom, nakon provedbe
postupka restrukturiranja, kroz postupke spajanja postojećeg
koncesionara s budućim koncesionarom ili drugih oblika stjecanja
vlasništva koji proistječu iz provedenog postupka restrukturiranja, a u
skladu sa stavkom 2. ovoga članka.

\(4\) Prijenos ugovora o koncesiji se može izvršiti pod uvjetom da treća
osoba ispunjava uvjete sposobnosti određene za koncesionara u
dokumentaciji za nadmetanje i obavijesti o namjeri davanja koncesije.

\(5\) Iznimno od stavka 1. ovoga članka, prijenos ugovora o koncesiji
moguće je provesti, uz pisanu suglasnost davatelja koncesije, za
koncesije za usluge procijenjene vrijednosti manje od praga iz članka 4.
ovoga Zakona te za koncesije za gospodarsko korištenje općeg ili drugog
dobra isključivo u slučaju prijenosa obrta kada je obrtnik ostvario
pravo na mirovinu i u slučaju nasljeđivanja obrta nakon smrti obrtnika.

\(6\) Prilikom prijenosa ugovora o koncesiji u skladu s ovim člankom na
odgovarajući način se primjenjuju odredbe propisa kojima se ureduju
trgovačka društva, financijsko poslovanje i drugi odgovarajući propisi.

Založno pravo na koncesiji

Članak 67. (NN [107/20](https://www.zakon.hr/cms.htm?id=45889))

\(1\) Na koncesiji se može, uz suglasnost davatelja koncesije, osnovati
založno pravo samo u korist financijskih institucija radi osiguranja
tražbina tih institucija na temelju ugovora o kreditu danog radi
provedbe ugovora o koncesiji, osim ako posebnim propisom nije drugačije
propisano.

\(2\) Tražbine financijskih institucija iz stavka 1. ovoga članka mogu
se odnositi isključivo na financijske instrumente pribavljene u svrhu
provedbe ugovora o koncesiji, a ne smiju uključivati bilo kakve druge
tražbine koje financijska institucija ima u odnosu na koncesionara po
bilo kojim drugim osnovama.

\(3\) Prije osnivanja založnog prava na ugovor o koncesiji mora se
utvrditi vrijednost koncesije na kojoj se osniva založno pravo.

\(4\) Prijenos ugovora o koncesiji može se dozvoliti, uz pisanu
suglasnost davatelja koncesije, u korist financijske institucije koja
daje kredit/kredite koncesionaru u svrhu provedbe ugovora o koncesiji,
radi namirenja zalogom osigurane tražbine koja se ne ispuni o dospijeću,
kada je takva izmjena predviđena u dokumentaciji za nadmetanje i ugovoru
o koncesiji u skladu s člankom 62. stavkom 5. točkom 1. ovoga Zakona.

\(5\) Vrijednost koncesije procjenjuje se ponovo prilikom ostvarenja
prava na namirenje, a radi utvrđivanja odnosa vrijednosti koncesije s
vrijednosti tražbine založnog vjerovnika.

\(6\) Prijenos ugovora o koncesiji ne smije umanjiti kvalitetu i
narušiti kontinuitet provedbe ugovora o koncesiji.

\(7\) Na sva pitanja koja nisu uređena ovim člankom primjenjuju se
odgovarajuće odredbe propisa kojima se ureduje založno pravo.

Podugovor i potkoncesija

Članak 68. (NN [107/20](https://www.zakon.hr/cms.htm?id=45889))

\(1\) Za vrijeme trajanja ugovora o koncesiji koncesionar može s trećim
osobama sklopiti podugovor, osim ako posebnim propisom nije drugačije
propisano.

\(2\) Kada iz objektivnih opravdanih razloga nije moguće sklopiti
podugovor, odnosno kada je pravni status nekretnine koja je predmet
koncesije takav da nije sposobna biti objektom prava vlasništva i drugih
stvarnih prava, moguće je sklopiti ugovor o potkoncesiji.

\(3\) Prije sklapanja ugovora o potkoncesiji iz stavka 2. ovoga članka
koncesionar je dužan dobiti pisanu suglasnost davatelja koncesije.

\(4\) Za vrijeme trajanja ugovora o koncesiji koncesionar mora od
davatelja koncesije ishoditi pisanu suglasnost za izmjene postojećeg
potkoncesionara ili izmjenu postojećeg ugovora o potkoncesiji.

Sklapanje podugovora i ugovora o potkoncesiji

Članak 69. (NN [107/20](https://www.zakon.hr/cms.htm?id=45889))

\(1\) Mogućnost sklapanja podugovora i ugovora o potkoncesiji davatelj
koncesije predviđa u studiji opravdanosti davanja koncesije,
dokumentaciji za nadmetanje, obavijesti o namjeri davanja koncesije te u
ugovoru o koncesiji u okviru koje se može dati.

\(2\) Podugovor i ugovor o potkoncesiji ne može se sklopiti s ciljem
neopravdanog izbjegavanja izvršenja ugovornih obveza koncesionara.

\(3\) Davatelj koncesije može u dokumentaciji za nadmetanje zahtijevati
od ponuditelja dostavu podataka o budućem podugovaratelju ili
potkoncesionaru.

\(4\) Nakon zaprimanja zahtjeva za sklapanje ugovora o potkoncesiji ili
dostave sklopljenog podugovora davatelj koncesije može provjeriti
postojanje razloga za isključenje iz članaka 24. i 25. ovoga Zakona i
zatražiti od koncesionara zamjenu navedenog potkoncesionara ili
podugovaratelja.

\(5\) Prihod koji ostvari podugovaratelj ili potkoncesionar od
djelatnosti koju obavlja na temelju podugovora ili ugovora o
potkoncesiji zbraja se u ukupan prihod koncesionara na koji se
obračunava naknada za koncesiju.

\(6\) Podugovor i ugovor o potkoncesiji koncesionar dostavlja davatelju
koncesije u roku od deset dana od dana sklapanja podugovora, odnosno
ugovora o potkoncesiji.

\(7\) Podugovor i ugovor o potkoncesiji ne može se sklopiti na rok dulji
od roka na koji je sklopljen ugovor o koncesiji.

\(8\) Podatke o podugovoru i ugovoru o potkoncesiji davatelj koncesije
unosi u Registar koncesija u skladu s odredbama ovoga Zakona.

\(9\) Sudjelovanje podugovaratelja i potkoncesionara ne utječe na
odgovornost koncesionara za provedbu ugovora o koncesiji.

\(10\) Na podugovor ili ugovor o potkoncesiji osim odredbi ovoga Zakona
na odgovarajući način se primjenjuju odredbe posebnih zakona.

#### GLAVA VI. PRESTANAK KONCESIJE

Načini prestanka koncesije

Članak 70.

Koncesija prestaje:

1\. ispunjenjem zakonskih uvjeta

2\. raskidom ugovora o koncesiji zbog javnog interesa

3\. jednostranim raskidom ugovora o koncesiji

4\. pravomoćnošću sudske odluke kojom se ugovor o koncesiji utvrđuje
ništetnim ili se poništava

5\. u slučajevima određenima ugovorom o koncesiji

6\. u slučajevima određenima posebnim zakonom.

Prestanak koncesije ispunjenjem zakonskih uvjeta

Članak 71.

Koncesija prestaje:

1\. istekom roka na koji je dana, osim ako drukčije nije određeno ovim
Zakonom

2\. smrću fizičke osobe koncesionara, odnosno prestankom pravne osobe
koncesionara, osim ako drukčije nije određeno ovim Zakonom, odnosno
ugovorom o koncesiji

3\. ukidanjem, poništavanjem ili proglašavanjem ništavnom odluke o
davanju koncesije, u razdoblju nakon sklapanja ugovora o koncesiji.

Raskid ugovora o koncesiji zbog javnog interesa

Članak 72.

\(1\) Ugovor o koncesiji mora sadržavati odredbu o pravu davatelja
koncesije da odlukom raskine ugovor o koncesiji u cijelosti ili
djelomično, ako Hrvatski sabor odlukom odredi da to zahtijeva javni
interes.

\(2\) Ako se ugovor o koncesiji raskida djelomično, koncesionar može u
roku od 30 dana od dana primitka odluke o raskidu davatelja koncesije
zatražiti raskid ugovora o koncesiji u cijelosti.

\(3\) Na zahtjev koncesionara iz stavka 2. ovoga članka davatelj
koncesije ukida odluku o davanju koncesije i odlukom raskida ugovor o
koncesiji.

\(4\) U slučaju raskida ugovora o koncesiji na temelju ovoga članka
koncesionar ima pravo na naknadu štete u skladu s odredbama ugovora o
koncesiji i općim odredbama obveznog prava.

Jednostrani raskid ugovora o koncesiji

Članak 73.

\(1\) Davatelj koncesije može jednostrano odlukom raskinuti ugovor o
koncesiji u sljedećim slučajevima:

1\. ako koncesionar nije platio naknadu za koncesiju više od dva puta
uzastopno ili općenito neuredno plaća naknadu za koncesiju

2\. ako koncesionar ne obavlja radove i/ili ne pruža usluge prema
standardima kvalitete za takve radove, odnosno usluge kako su utvrđeni
ugovorom o koncesiji, posebnim zakonom i drugim propisima kojima se
uređuje predmet koncesije

3\. ako koncesionar ne provodi propisane mjere i radnje nužne radi
zaštite općeg, odnosno javnog dobra, te radi zaštite prirode i kulturnih
dobara

4\. ako je koncesionar naveo netočne podatke u ponudi temeljem kojih se
utvrđivalo ispunjenje uvjeta sposobnosti određenih u dokumentaciji za
nadmetanje

5\. ako koncesionar svojom krivnjom ne započne s provedbom ugovora o
koncesiji ili njegovog dijela u ugovorenom roku

6\. ako koncesionar obavlja i druge radnje u suprotnosti s ugovorom o
koncesiji ili propušta obaviti dužne radnje utvrđene ugovorom o
koncesiji

7\. ako je koncesionar prenio na treću osobu svoja prava iz ugovora o
koncesiji suprotno odredbama ovog Zakona i ugovora o koncesiji

8\. ako koncesionar ne dostavi novo odgovarajuće jamstvo koje davatelj
koncesije zatraži na temelju članka 55. stavka 10. ovoga Zakona

9\. ako se dogodila izmjena ugovora o koncesiji koja bi zahtijevala
provedbu novog postupka davanja koncesije

10\. ako je u vrijeme donošenja odluke o davanju koncesije iz članaka
36. i 49. ovoga Zakona postojao razlog za isključenje koncesionara iz
članka 24. ovoga Zakona

11\. ako Sud Europske unije utvrdi, u postupku u skladu s člankom 258.
Ugovora o funkcioniranju Europske unije, da Republika Hrvatska nije
ispunila svoje obveze u skladu s Ugovorom o funkcioniranju Europske
unije i/ili Ugovorom o Europskoj uniji time što je davatelj koncesije
dao koncesiju bez ispunjavanja svojih obveza u skladu s Ugovorom o
funkcioniranju Europske unije i/ili Ugovorom o Europskoj uniji i
Direktivom iz članka 2. ovoga Zakona

12\. u drugim slučajevima u skladu s odredbama ugovora o koncesiji i
odredbama zakona kojima se uređuje opći upravni postupak.

\(2\) Kriteriji na temelju kojih davatelj koncesije utvrđuje postojanje
razloga za raskid ugovora o koncesiji iz stavka 1. točaka 2. -- 8. ovoga
članka utvrđuju se odlukom o davanju koncesije.

\(3\) Prije jednostranog raskida ugovora o koncesiji davatelj koncesije
mora prethodno pisanim putem upozoriti koncesionara o takvoj svojoj
namjeri te odrediti koncesionaru primjereni rok za otklanjanje razloga
za raskid ugovora o koncesiji i za izjašnjavanje o tim razlozima.

\(4\) Ako koncesionar ne otkloni razloge za raskid ugovora o koncesiji u
roku iz stavka 3. ovoga članka, davatelj koncesije raskinut će ugovor o
koncesiji.

\(5\) Prihodi od naknade štete uzrokovane radnjama koncesionara iz
stavka 1. ovoga članka prihod su državnog proračuna Republike Hrvatske,
davatelja koncesije ako je to jedinica lokalne ili područne (regionalne)
samouprave ili pravne osobe iz članka 7. stavka 1. točke 4. ovoga
Zakona.

\(6\) Zbog neispunjenja obveza davatelja koncesije iz ugovora o
koncesiji, koncesionar može izjaviti prigovor u skladu s odredbama
zakona kojim se uređuje opći upravni postupak.

\(7\) Osim razloga iz stavka 6. ovoga članka, koncesionar može od
davatelja koncesije zatražiti raskid ugovora o koncesiji zbog opravdanih
razloga određenih posebnim zakonom.

\(8\) Na zahtjev koncesionara iz stavka 7. ovoga članka davatelj
koncesije ukida odluku o davanju koncesije i odlukom raskida ugovor o
koncesiji.

\(9\) Odlukom o raskidu ugovora o koncesiji moraju biti navedeni i
obrazloženi razlozi raskida i određen iznos štete ako je davatelju
koncesije nastala šteta radnjama koncesionara.

### DIO DRUGI POLITIKA KONCESIJA

#### GLAVA I. OPĆE ODREDBE

Opće odredbe

Članak 74.

\(1\) Politika koncesija koju provodi ministarstvo nadležno za
financije, u smislu ovog Zakona, predstavlja sve mjere i aktivnosti
usmjerene uspostavi i održanju učinkovitog sustava davanja koncesija, a
osobito nadzor nad provedbom ugovora o koncesijama, nadzor obavljanja
djelatnosti bez potrebne koncesije, vođenje Registra koncesija,
sudjelovanje predstavnika ministarstva nadležnog za financije u
postupcima davanja koncesija, praćenje provedbe ugovora o koncesijama s
obilježjima javno-privatnog partnerstva, izobrazbu te praćenje
međunarodne prakse iz područja koncesija.

\(2\) Ministarstvo nadležno za financije dostavlja Vladi Republike
Hrvatske jedanput godišnje za prethodnu godinu izvješće o provedenoj
politici koncesija iz stavka 1. ovoga članka. Godišnje izvješće sadržava
i podatke o poduzetim radnjama iz stavka 9. ovoga članka.

\(3\) U okviru politike koncesija ministarstvo nadležno za financije:

1\. predlaže unapređenja sustava usmjerenih jačanju učinkovitosti
davanja koncesija

2\. analizira pojedina područja koncesija i predlaže davateljima
koncesija unapređenja modaliteta primjene postojećih i novih mjera i
aktivnosti kojima se povećavaju koristi za gospodarstvo

3\. provodi ostale radnje u skladu sa svojim nadležnostima i
djelokrugom, posebno u odnosu na proračunske učinke za pojedine
davatelje koncesija.

\(4\) Poslove iz stavka 3. ovoga članka ministarstvo nadležno za
financije obavlja u suradnji s davateljima koncesija.

\(5\) Davatelji koncesije dužni su s pažnjom dobroga gospodarstvenika
sagledati i primijeniti prijedloge ministarstva nadležnog za financije
iz stavka 3. ovoga članka te o svim poduzetim radnjama izvještavati
ministarstvo nadležno za financije.

\(6\) U okviru politike koncesija ministarstvo nadležno za financije
provodi i druge analitičke radnje utemeljene na redovitim izvješćima
uređenim odredbama ovoga Zakona.

\(7\) S ciljem provedbe politike koncesija, davatelj koncesije dužan je
ministarstvu nadležnom za financije dostavljati ispunjene obrasce iz
članaka 76. i 78. ovoga Zakona, u rokovima propisanim ovim Zakonom.

\(8\) Osim podataka iz članaka 76. -- 78. ovoga Zakona, ministarstvo
nadležno za financije od davatelja koncesije može zatražiti i druge
podatke koje je davatelj koncesije dužan dostaviti u rokovima koje
odredi ministarstvo nadležno za financije.

\(9\) Ako davatelj koncesije uoči određena kršenja zakona, kao što su
prijevara, korupcija, sukob interesa, o tim nepravilnostima obavještava
ovlašteno tijelo za provođenje nadzora o koncesijama, nadležno državno
odvjetništvo Republike Hrvatske i ostale nadležne inspekcijske službe.

\(10\) U slučaju iz stavka 9. ovoga članka davatelj koncesije o tome bez
odgađanja obavještava ministarstvo nadležno za financije.

#### GLAVA II. OBVEZE DAVATELJA KONCESIJE

Obveze davatelja koncesije u provedbi politike koncesija

Članak 75.

\(1\) U okviru politike koncesija davatelj koncesije:

1\. prikuplja podatke za izradu godišnjeg izvješća o ugovorima o
koncesiji

2\. vodi evidenciju o poslovanju koncesionara

3\. dostavlja ministarstvu nadležnom za financije podatke o koncesiji
nakon sklapanja ugovora o koncesiji

4\. izrađuje plan davanja koncesije

5\. koristi Registar koncesija u svrhu nadzora urednog plaćanja naknade
za koncesiju i provedbe ugovora o koncesiji

6\. kontinuirano nadzire rad koncesionara i izvršavanje obveza iz
ugovora o koncesiji

7\. surađuje s nadležnim državnim odvjetništvom i inspekcijskom službom
ministarstva nadležnog za financije.

\(2\) Davatelj koncesije poduzima i sve propisane radnje sa svrhom
osiguranja uredne provedbe ugovora o koncesiji i zaštite imovine i
interesa Republike Hrvatske.

\(3\) Propisane radnje iz stavka 2. ovoga članka su:

1\. obavještavanje i pozivanje koncesionara na plaćanje dospjele
nepodmirene koncesijske naknade

2\. aktiviranje instrumenata osiguranja i provedba prisilne naplate.

\(4\) Ako ne naplati dugovanje po ugovoru o koncesiji iz stavaka 2. i 3.
ovoga članka, davatelj koncesije obavještava ministarstvo nadležno za
financije o poduzetim radnjama bez odgode.

\(5\) Davatelj koncesije stvara sve potrebne uvjete za provedbu
inspekcijskog nadzora i ostvaruje suradnju s ostalim nadležnim tijelima
radi provedbe ugovora o koncesiji.

\(6\) Davatelj koncesije surađuje s nadzornim tijelima u provedbi svih
vrsta nadzora u vezi s izvršavanjem obveza koncesionara preuzetih
ugovorom o koncesiji.

\(7\) Tijela odnosno pravne osobe koji su u skladu s ovim Zakonom i
posebnim propisima nadležna za davanje koncesije surađuju s nadzornim
tijelima u provedbi svih vrsta nadzora u vezi s obavljanjem djelatnosti
iz članka 12. ovoga Zakona.

\(8\) Davatelj koncesije odnosno nadležno ministarstvo iz članka 7.
stavka 2. ovoga Zakona osigurava besplatnu dostupnost informacija na
svojim mrežnim stranicama iz područja koncesija za koja je nadležan, a
koja posebice uključuju podatke o načinima provedbe postupaka davanja
koncesije.

Godišnje izvješće davatelja koncesije o ugovorima o koncesiji

Članak 76.

\(1\) Davatelj koncesije do 1. lipnja tekuće godine za prethodnu godinu
dostavlja ministarstvu nadležnom za financije izvješće o ugovorima o
koncesiji i radu koncesionara, a osobito u odnosu na:

1\. plaćanje naknade za koncesiju

2\. poduzete radnje vezane za nadzor rada koncesionara

3\. pokrenute mjere prisilne naplate naknade za koncesiju i drugih
novčanih obveza po osnovi nalaza/rješenja inspekcijskih i drugih službi

4\. raskinute ugovore o koncesiji i one koji su u procesu raskida

5\. provedbu podugovora i ugovora o potkoncesiji te

6\. ostale bitne podatke o provedbi ugovora o koncesiji.

\(2\) Obrazac izvješća iz stavka 1. ovoga članka ministarstvo nadležno
za financije objavljuje na svojim mrežnim stranicama.

\(3\) Ministar nadležan za financije pravilnikom propisuje obrazac
izvješća iz stavka 1. ovoga članka.

Evidencija i dostava podataka o poslovanju koncesionara

Članak 77.

\(1\) Davatelj koncesije vodi evidenciju podataka o poslovanju
koncesionara s kojima je sklopio ugovor o koncesiji, a koji se osobito
odnose na:

1\. broj i predmet koncesije

2\. godišnje prihode iz djelatnosti koncesije

3\. godišnje rashode iz djelatnosti koncesije

4\. osnovice za plaćanje naknade za koncesiju

5\. ostale podatke bitne za provedbu ugovora o koncesiji.

\(2\) Ako nije moguće dobiti podatke o prihodima i rashodima iz
djelatnosti koncesije iz stavka 1. ovoga članka, davatelj koncesije
dužan je pribaviti podatke koji se predaju u okviru godišnjih
financijskih izvješća.

\(3\) Na zahtjev ministarstva nadležnog za financije davatelj koncesije
bez odgode dostavlja podatke iz stavka 1. ovoga članka.

\(4\) Osim podataka navedenih u stavku 1. ovoga članka, ministarstvo
nadležno za financije može zatražiti i dodatne podatke od davatelja
koncesije.

\(5\) Davatelj koncesije čuva dokumentaciju koja se odnosi na određenu
koncesiju do isteka roka na koji se daje koncesija.

\(6\) Ako istodobno nije i korisnik prihoda po osnovi naknade za
koncesiju, davatelj koncesije dostavlja bez odgode korisniku prihoda po
osnovi naknade za koncesiju dokumentaciju na temelju koje korisnik
prihoda po osnovi naknade za koncesiju može ustrojiti evidenciju
potraživanja u svojim poslovnim knjigama.

\(7\) Korisnik prihoda iz stavka 6. ovoga članka u slučaju kada
koncesionar ne plaća obveze po osnovi naknade za koncesiju koja
predstavlja njegov prihod, o tome obavještava davatelja koncesije radi
poduzimanja mjera prisilne naplate.

Plan davanja koncesija

Članak 78.

\(1\) Davatelj koncesije izrađuje i dostavlja ministarstvu nadležnom za
financije godišnji, a na zahtjev ministarstva nadležnog za financije i
srednjoročni (trogodišnji) plan davanja koncesija.

\(2\) Davatelj koncesije izrađuje godišnji plan davanja koncesija iz
svoje nadležnosti za iduću kalendarsku godinu, te ga najkasnije do kraja
siječnja iduće godine dostavlja ministarstvu nadležnom za financije.

\(3\) Godišnji plan davanja koncesija mora biti u skladu sa
srednjoročnim (trogodišnjim) planom davanja koncesija.

\(4\) U slučaju odstupanja godišnjeg plana od srednjoročnog
(trogodišnjeg) plana davanja koncesija, davatelj koncesije ministarstvu
nadležnom za financije dostavlja obrazloženje o navedenom odstupanju
prilikom dostave podataka o godišnjem planu davanja koncesija.

\(5\) Godišnji plan davanja koncesija sadržava osobito:

1\. planirani broj koncesija

2\. predviđene vrste i predmete koncesija

3\. rokove na koje se koncesije planiraju dati

4\. pravnu osnovu za davanje koncesije

5\. procijenjenu godišnju naknadu za pojedinu koncesiju

6\. popis ugovora o koncesiji koji istječu u godini na koju se plan
odnosi s napomenom za koje se koncesije planira provedba novog postupka
davanja koncesije te obrazloženjem razloga za eventualno neplaniranje
davanja nove koncesije.

\(6\) Godišnji plan davanja koncesija iz stavka 5. ovoga članka
objavljuje se na standardnom obrascu koji objavljuje ministarstvo
nadležno za financije na svojim mrežnim stranicama.

\(7\) Ministarstvo nadležno za financije može po potrebi zatražiti
dostavu dodatnih podataka od davatelja koncesije u roku od 90 dana od
dana dostave podataka iz stavka 5. ovoga članka.

\(8\) Osim godišnjeg plana davanja koncesija, davatelj koncesije, na
zahtjev ministarstva nadležnog za financije, dostavlja srednjoročni
(trogodišnji) plan o davanju koncesija iz svoje nadležnosti s jasno
iskazanim procijenjenim ekonomskim učincima provedbe budućih ugovora o
koncesiji uz odgovarajuću primjenu propisa kojima se uređuju javne
financije, odnosno priprema, ocjena i izvedba investicijskih projekata.

\(9\) U srednjoročnom (trogodišnjem) planu davanja koncesija navode se
gospodarska i druga područja u kojima se planiraju dati koncesije,
građevine koje će se graditi, odnosno djelatnosti koncesije, planirani
rashodi za koncesije i prihodi od koncesija, ocjena očekivane
gospodarske koristi od planiranih koncesija.

\(10\) Srednjoročni (trogodišnji) plan može sadržavati i druge elemente
koji su od značenja za provedbu učinkovite politike koncesija.

\(11\) Davatelj koncesije tijekom kalendarske godine ovisno o
okolnostima može promijeniti plan davanja koncesije o čemu obavještava
ministarstvo nadležno za financije.

\(12\) Ministar nadležan za financije pravilnikom propisuje obrazac iz
stavaka 6. i 8. ovoga članka.

Registar koncesija

Članak 79.

\(1\) Registar koncesija vodi ministarstvo nadležno za financije.

\(2\) Davatelj koncesije obveznik je korištenja web-aplikacije Registra
koncesija.

\(3\) Davatelj koncesije odgovoran je za točnost podataka u Registru
koncesija.

\(4\) Registar koncesija je javan.

\(5\) Javnim podacima u skladu sa stavkom 3. ovoga članka smatraju se:

1\. naziv davatelja koncesije

2\. OIB davatelja koncesije

3\. naziv koncesionara

4\. OIB koncesionara

5\. datum potpisivanja, odnosno stupanja na snagu ugovora o koncesiji

6\. rok na koji je koncesija dana

7\. datum isteka koncesije

8\. vrsta koncesije

9\. naziv koncesije

10\. područje na kojem se koncesija obavlja

11\. visina i/ili način obračuna naknade za koncesiju.

\(6\) Vođenje Registra koncesija znači prikupljanje i evidenciju
podataka iz ugovora o koncesiji i vezane dokumentacije, pohranu
podataka, upravljanje bazom podataka, osiguranje dostupnosti podataka te
zaštitu baze podataka i dokumenata pohranjenih u arhivu.

\(7\) Davatelj koncesije dužan je pridonositi vođenju Registra koncesija
stalnim praćenjem i suradnjom s ministarstvom nadležnim za financije.

\(8\) Ministarstvo nadležno za financije redovito izvješćuje davatelja
koncesije o svim njegovim propuštenim radnjama i neispunjenju obveza
vezanima za vođenje Registra koncesija.

\(9\) Davatelj koncesije dužan je dostaviti ministarstvu nadležnom za
financije svaku obavijest kojom se koncesionara upozorava na uočeno
neispunjenje obveza iz ugovara o koncesiji.

\(10\) Na zahtjev, ministarstvo nadležno za financije može dati
isključivo javne podatke iz Registra koncesija, dok je za davanje
ostalih podataka i informacija koje nisu javne nadležan davatelj
koncesija.

\(11\) Pravilnikom o Registru koncesija, koji donosi ministar financija,
propisat će se oblik i vođenje Registra koncesija, subjekti unosa,
obveznik i podnošenje dokumentacije za unos, provjera dokumentacije i
unos podataka, plaćanje i evidentiranje naknade za koncesiju, unos
podataka od strane davatelja koncesija, pregled podataka upisanih u
Registar koncesija, pohranjivanje te zaštita i čuvanje podataka.

#### GLAVA III. PRAĆENJE PROVEDBE UGOVORA O KONCESIJI

Praćenje i provedba ugovora o koncesiji

Članak 80.

\(1\) Davatelj koncesije dužan je ugovor o koncesiji i dodatak ugovoru o
koncesiji dostaviti ministarstvu nadležnom za financije u roku od deset
dana od dana sklapanja.

\(2\) Svaku promjenu iz ugovora o koncesiji davatelj koncesije dužan je
prijaviti ministarstvu nadležnom za financije, u roku od deset dana od
dana nastanka promjene.

\(3\) Davatelj koncesije dužan je svaku promjenu zaduženja u odnosu na
iznos obveze koja proistječe iz naknade za koncesiju bez odgode
prijaviti ministarstvu nadležnom za financije.

\(4\) Davatelj koncesije u roku od deset dana od dana sklapanja svakog
novog ugovora o koncesiji procijenjene vrijednosti veće od 2.000.000,00
kuna, bez poreza na dodanu vrijednost, ministarstvu nadležnom za
financija dostavlja:

1\. skraćeni prikaz studije opravdanosti ili analize davanja koncesije s
istaknutim očekivanim učincima davanja koncesije

2\. jasan dokaz o prikupljenim jamstvima (vrsta i iznos za svaki novi
sklopljeni ugovor o koncesiji).

\(5\) Osim podataka iz stavka 4. ovoga članka, ministarstvo nadležno za
financije može zatražiti i druge podatke od davatelja koncesije koji se
dostavljaju bez odgode.

Praćenje provedbe ugovora o koncesiji s obilježjima javno-privatnog
partnerstva

Članak 81.

\(1\) Davatelj koncesije s obilježjima javno-privatnog partnerstva
osniva povjerenstvo za praćenje provedbe ugovora o koncesiji u roku od
60 dana od dana sklapanja ugovora o koncesiji.

\(2\) Povjerenstvo iz stavka 1. ovoga članka ima najmanje tri, a najviše
sedam članova. Povjerenstvo ima predsjednika i zamjenika. Predsjednik
povjerenstva obvezno je zaposlenik davatelja koncesije.

\(3\) Povjerenstvo iz stavka 1. ovoga članka prati provedbu ugovora o
koncesiji s obilježjima javno-privatnog partnerstva te izvršenje obveza
obiju strana iz ugovora o koncesiji s obilježjima javno-privatnog
partnerstva.

\(4\) Povjerenstvo iz stavka 1. ovoga članka davatelju koncesije bez
odgode dostavlja zapisnike sa sjednica te ga izvještava o provedbi
ugovora o koncesiji s obilježjima javno-privatnog partnerstva i
mogućnosti nastanka ili nastanku bilo koje okolnosti, uključujući i one
koje proizlaze iz odredbi ugovora o koncesiji, kao i one koje proizlaze
iz propisa kojima se uređuje predmet koncesije, a koje imaju ili mogu
imati neposredan ili posredan fiskalni učinak na državni proračun i
proračune jedinica lokalne i područne (regionalne) samouprave.

\(5\) Davatelj koncesije izvješćuje ministarstvo nadležno za financije
najmanje dva puta godišnje o praćenju izvršavanja obveza koje proizlaze
iz ugovora o koncesiji s obilježjima javno-privatnog partnerstva.

\(6\) Ministarstvo nadležno za financije može neovisno o redovitom
dostavljanju izvješća zatražiti od davatelja koncesije dodatnu dostavu
podataka o provedbi ugovora o koncesiji s obilježjima javno-privatnog
partnerstva.

\(7\) Davatelj koncesije udovoljava zahtjevu iz stavka 6. ovoga članka u
roku od 15 dana od dana zaprimanja zahtjeva.

\(8\) Davatelj koncesije dostavlja imena članova povjerenstva iz
stavka 1. ovoga članka ministarstvu nadležnom za financije u roku od
deset dana od dana osnivanja povjerenstva.

Nadzor i naplata koncesijske naknade

Članak 82.

\(1\) U provedbi nadzora nad izvršavanjem ugovora o koncesije davatelj
koncesije:

1\. dužan je kontinuirano nadzirati rad koncesionara, potkoncesionara,
podugovaratelja i izvršavanje njihovih obveza iz ugovora o koncesiji, a
što uključuje i redovito praćenje izvršavanja plaćanja naknade za
koncesiju

2\. dužan je poduzeti sve propisane radnje za pravilnu, potpunu i
pravodobnu naplatu naknade za koncesiju i pripadajućih kamata

3\. osigurava pravilan i redovit unos podataka u Registar koncesija.

\(2\) Davatelj koncesije dužan je redovito pratiti izvršavanje svih
ostalih obveza koje nastaju kao posljedica provedenih nadzora od strane
inspekcijskih službi.

\(3\) U provedbi nadzora iz stavka 1. ovoga članka, davatelj koncesije
dužan je osobito:

1\. odmah, a najkasnije u roku od 15 dana od dana uplate, izvršiti
provjeru je li odnosna uplata naknade za koncesiju i pripadajućih kamata
izvršena pravilno, u smislu propisanog načina uplate

2\. odmah, a najkasnije u roku od 15 dana od dana isteka roka propisanog
posebnim zakonom, izvršiti provjeru jesu li dostavljeni podaci za
određivanje varijabilnog iznosa naknade za koncesiju.

\(4\) U slučaju utvrđenja nepravilne uplate odnosno uplate koja je
izvršena suprotno propisanom načinu uplate i/ili utvrđenja da nisu
dostavljeni podaci za određivanje varijabilnog iznosa naknade za
koncesiju, davatelj koncesije dužan je odmah, a najkasnije u roku od 15
dana od isteka roka iz stavka 3. točaka 1. i 2. ovoga članka poduzeti
mjere radi uređenja ispravnog unosa podataka na propisani način u
Registar koncesija.

\(5\) U slučaju neplaćanja ili nepotpunog plaćanja naknade za koncesiju
davatelj koncesije dužan je u roku od 30 dana od dana isteka ugovorenog
roka plaćanja naknade za koncesiju o tome pisanim putem obavijestiti
koncesionara i pozvati ga na plaćanje dospjele naknade za koncesiju i
pripadajućih kamata.

\(6\) Ako koncesionar u roku od 30 dana od obavijesti iz stavka 5. ovoga
članka ne plati dospjelu naknadu za koncesiju, davatelj koncesije dužan
je aktivirati jamstva iz članka 55. ovoga Zakona i druga sredstva
osiguranja.

\(7\) Ako davatelj koncesije ne naplati naknadu za koncesiju iz
sredstava osiguranja iz stavka 6. ovoga članka, o tome će bez odgode
obavijestiti ministarstvo nadležno za financije uz dostavu sve potrebne
dokumentacije.

\(8\) Ministarstvo nadležno za financije naplatit će od koncesionara
naknadu za koncesiju po propisima po kojima se vrši naplata poreza i
drugih javnih davanja.

\(9\) U slučaju kada koncesionar ne plaća obveze po osnovi naknade za
koncesiju korisnik prihoda po osnovi naknade za koncesiju, o tome
obavještava davatelja koncesije radi poduzimanja mjera prisilne naplate.

Poduzimanje mjera naplate

Članak 83.

\(1\) U skladu s politikom koncesija i nadležnostima ministarstva
nadležnog za financije, o svim uočenim nepravilnostima i poduzetim
mjerama iz članka 82. ovoga Zakona, davatelj koncesije u pisanom obliku
obavještava ministarstvo nadležno za financije bez odgađanja, a
najkasnije u roku od 30 dana od dana uočene nepravilnosti odnosno
poduzete mjere.

\(2\) Koncesionar postupa po zahtjevu davatelja koncesije ili
ministarstva nadležnog za financije ako se od njega traži potvrda o
ispunjavanju preuzetih obveza iz ugovora o koncesiji ili drugi važni
podaci o ispunjavanju obveza iz ugovora o koncesiji u roku od deset dana
od dana primitka zahtjeva.

\(3\) Ako koncesionar ne postupi po zahtjevu iz stavka 2. ovoga članka,
davatelj koncesije bez odgađanja poduzima sve pravne radnje u skladu s
odredbama ugovora o koncesiji i ovlastima davatelja koncesije te
odredbama ovoga Zakona.

#### GLAVA IV. NADZOR KOJI PROVODI MINISTARSTVO NADLEŽNO ZA FINANCIJE

Nadzor nad provedbom ovoga Zakona

Članak 84.

\(1\) Upravni nadzor nad provedbom ovoga Zakona i propisa donesenih
temeljem ovoga Zakona obavlja ministarstvo nadležno za financije u
okviru politike koncesija.

\(2\) Inspekcijski nadzor provode inspektori i drugi ovlašteni
službenici ministarstva nadležnog za financije u skladu s uredbom kojom
se uređuje unutarnje ustrojstvo tog ministarstva (u daljnjem tekstu:
inspektori).

\(3\) Nadzor se provodi po službenoj dužnosti, kao:

1\. neposredni nadzor, kod nadzirane osobe i/ili na drugom mjestu
nadzora

2\. posredni nadzor, uvidom u Registar koncesija i dokumentacije
davatelja koncesije te na temelju drugih dostupnih podataka ili
obavijesti, kao i očitovanja drugih nadležnih tijela i inspekcija.

Inspekcijski nadzor

Članak 85.

\(1\) Inspekcijski nadzor osobito obuhvaća nadzor:

1\. pravodobnosti, točnosti i urednosti unosa podataka u Registar
koncesija

2\. pravodobnosti, pravilnosti i potpunosti naplate naknade za koncesiju

3\. obavljanja djelatnosti, za koju je propisano da se obavlja na
temelju koncesije, bez koncesije ili prekoračenjem opsega i sadržaja
koncesije.

\(2\) Nadzor iz stavka 1. ovoga članka provodi se nad:

1\. davateljem koncesije, o izvršavanju obveza propisanih ovim Zakonom i
posebnim zakonima kojima se uređuju pojedine koncesije

2\. koncesionarom, o izvršavanju obveza iz ugovora o koncesiji (što
uključuje ugovore o potkoncesiji, podugovore i ugovore s takvim
svojstvom sklopljenim s koncesionarom, a koji su formalno i/ili
sadržajno vezani uz ugovor o koncesiji) i o obavljanju djelatnosti
koncesije izvan opsega koji je određen ugovorom o koncesiji

3\. svakom drugom osobom koja:

a\) je na bilo koji način povezana s koncesionarom ili ugovorom o
koncesiji (stvarno ili pravno odnosno podugovorom ili ugovorom te drugim
odgovarajućim aktom s takvim svojstvom), što uključuje i potkoncesionare
i podugovaratelje

b\) djelatnost za koju je propisano da se obavlja na temelju koncesije
obavlja bez koncesije ili prekoračenjem opsega i sadržaja koncesije

c\) je na bilo koji način povezana s osobom iz podtočke b) ove točke.

Ovlasti u provedbi nadzora

Članak 86.

\(1\) U provedbi inspekcijskog nadzora inspektor je ovlašten:

1\. pregledati dokumentaciju o računovodstvenom, materijalnom i
financijskom poslovanju, glede zakonitosti, svrhovitosti i pravodobnosti
obračunavanja i plaćanja naknada za koncesiju, o izvršenju ostalih
obveza prema kreditnim institucijama kada je koncesionar društvo posebne
namjene i kada su te obveze preuzete u svrhu financiranja ugovora o
koncesiji, kao i o obavljanju djelatnosti koncesije izvan opsega
djelatnosti koncesije koji je određen ugovorom o koncesiji te o
obavljanju djelatnosti za obavljanje koje je potrebna koncesija, a
obavlja se bez dane koncesije

2\. provesti druge postupke i radnje sukladno ovom Zakonu, posebnim
zakonima kojima se uređuju pojedine koncesije i drugim zakonima.

\(2\) Kada to okolnosti slučaja zahtijevaju, u provedbi nadzora
inspektor surađuje s drugim inspekcijskim službama nadležnim za nadzor
nad provedbom posebnih zakona kojima se uređuju pojedine koncesije, s
namjerom osiguranja provedbe obuhvatnog i učinkovitog nadzora (npr.
nadzor u području rudarstva i sl.).

\(3\) Za prekršaje propisane ovim Zakonom i prekršaje propisane posebnim
zakonima u dijelu koji se odnosi na koncesije inspektor je ovlašten
izdati prekršajni nalog prije pokretanja prekršajnog postupka ili
podnijeti optužni prijedlog.

Ograničenje ili zabrana obavljanja djelatnosti

Članak 87.

\(1\) U provedbi inspekcijskog nadzora inspektor može, kada to okolnosti
slučaja zahtijevaju, radi onemogućavanja daljnjeg nezakonitog postupanja
usmenim rješenjem ograničiti ili zabraniti obavljanje djelatnosti:

1\. osobi koja djelatnost za koju je propisano da se obavlja na temelju
koncesije obavlja bez koncesije

2\. koncesionaru koji izvršava ugovor o koncesiji i obavlja djelatnost
koncesije izvan opsega koji je određen ugovorom o koncesiji.

\(2\) Rješenje iz stavka 1. ovoga članka izvršava se bez odgode
pečaćenjem prostorija, postrojenja, uređaja i druge opreme za rad ili
namijenjene radu ili na drugi pogodan način.

\(3\) Druga oprema za rad ili namijenjena radu iz stavka 2. ovoga članka
je i svaka oprema koja se na izravan ili neizravan način koristi u
obavljanju djelatnosti, što uključuje tehničko-tehnološke instalacije i
čvorišta te sva pokretna sredstva (prometna sredstva, strojevi, šatori i
slično).

\(4\) Ograničenje ili zabrana obavljanja djelatnosti izvršava se do
otklanjanja utvrđenih nedostataka.

\(5\) Iznimno od stavka 2. ovoga članka, pečaćenje poslovnih prostorija
inspektor će, kad to okolnosti slučaja zahtijevaju, provesti najkasnije
u roku od dva dana od dana kada je proveo nadzor, odnosno od dana kada
je izdao usmeno rješenje.

\(6\) Rješenje iz stavka 1. ovoga članka dostavlja se nadziranoj osobi u
pisanom obliku bez odgode, a najkasnije u roku od osam dana od dana
njegova donošenja.

Neobračunata i/ili neplaćena naknada za koncesiju

Članak 88.

\(1\) Ako u provedbi nadzora utvrdi da naknada za koncesiju nije
obračunata ili je obračunata u manjem iznosu ili nije plaćena ili je
plaćena u manjem iznosu, a davatelj koncesije nije poduzeo dužne radnje
iz članka 82. ovoga Zakona, inspektor će rješenjem naložiti davatelju
koncesije da odmah, a najkasnije u roku od 60 dana, poduzme dužne radnje
iz članka 82. ovoga Zakona i u istom roku o poduzetim radnjama dostavi
dokaz.

\(2\) Ako nakon isteka roka iz stavka 1. ovoga članka naknada za
koncesiju nije obračunata ili je obračunata u manjem iznosu ili nije
plaćena ili je plaćena u manjem iznosu, inspektor donosi rješenje kojim
se koncesionaru utvrđuje obračun i nalaže obveza uplate po osnovi
neobračunate ili manje obračunate naknade za koncesiju odnosno nalaže
obveza uplate po osnovi neplaćene ili manje plaćene naknade za
koncesiju.

\(3\) Na zahtjev davatelja koncesije rok iz stavka 1. ovoga članka
rješenjem:

1\. će se produljiti za razdoblje nužno za završetak započetog postupka
naplate naknade za koncesiju jamstvom/instrumentom osiguranja iz članka
55. ovoga Zakona

2\. se može produljiti ako postoje drugi opravdani razlozi za
produljenje (dodatne radnje radi određivanja varijabilnog iznosa naknade
za koncesiju i sl.).

\(4\) Iznos neobračunate ili manje obračunate naknade za koncesiju
odnosno iznos neplaćene ili manje plaćene naknade za koncesiju iz stavka
2. ovoga članka i pripadajuća zatezna kamata predstavlja prihod koji se
raspoređuje u skladu s posebnim propisima.

Obavljanje djelatnosti bez koncesije

Članak 89.

\(1\) Ako se u postupku nadzora utvrdi da koncesionar obavlja djelatnost
koncesije izvan opsega koji je određen ugovorom o koncesiji, odnosno da
druga osoba djelatnost za koju je propisano da se obavlja na temelju
koncesije obavlja bez koncesije ili prekoračenjem opsega i sadržaja
koncesije, inspektor donosi rješenje kojim se utvrđuje obveza i nalaže
uplata iznosa posebne naknade za nezakonito obavljanje djelatnosti bez
koncesije (u daljnjem tekstu: naknada s obilježjem naknade za
koncesiju).

\(2\) Obveza plaćanja naknade s obilježjem naknade za koncesiju nastaje
obavljanjem djelatnosti u okolnostima iz stavka 1. ovoga članka.

\(3\) Iznos naknade s obilježjem naknade za koncesiju utvrđuje se na
temelju činjenica utvrđenih prema njihovoj gospodarskoj biti i
pripadajućim najvišim iznosima koji se obračunavaju primjenom kriterija
koji su posebnim zakonom propisani za određivanje visine naknade za
koncesiju.

\(4\) Na iznos naknade s obilježjem naknade za koncesiju obračunavaju se
i plaćaju zatezne kamate, tekuće od dana dospijeća koji odgovara isteku
roka od osam dana od dana nastanka obveze iz stavka 1. ovoga članka, do
isplate.

\(5\) Na pravo na utvrđivanje i na pravo na naplatu naknade s obilježjem
naknade za koncesiju i pripadajućih zateznih kamata odgovarajuće se
primjenjuju odredbe ovoga Zakona o zastari.

\(6\) Utvrđenje i plaćanje naknade s obilježjem naknade za koncesiju ne
predstavlja ozakonjenje nezakonitog obavljanja djelatnosti iz stavka 1.
ovoga članka i ne može se smatrati osnovom za stjecanje prava koncesije
te ne isključuje obvezu oduzimanje imovinske koristi ostvarene
nezakonitim obavljanjem djelatnosti, kao ni pravo na naknadu svake druge
štete koja je nastala zbog nezakonitog obavljanja djelatnosti.

\(7\) Ako posebnim propisom nije drukčije propisano, imovinska korist
ostvarena nezakonitim obavljanjem djelatnosti oduzet će se rješenjem iz
stavka 1. ovoga članka kojim se utvrđuje obveza i nalaže uplata iznosa
naknade s obilježjem naknade za koncesiju. Na uvjete i način oduzimanja
imovinske koristi primjenjuju se odredbe posebnih zakona i propisa
donesenih na temelju posebnih zakona. U svakom slučaju, oduzeta
imovinska korist neće se umanjiti za iznos sredstava na bilo koji način
uloženih u nezakonito obavljanje djelatnosti. Imovinska korist koja se
ne može ili ne može pouzdano utvrditi na temelju poslovnih knjiga ili
evidencija mora se procijeniti, odgovarajućom primjenom odredbi o
procjeni porezne osnovice sukladno propisu kojim se uređuje porezni
postupak. Ako ovim Zakonom, posebnim zakonima i propisima donesenim na
temelju posebnih zakona nisu uređeni ili nisu u cijelosti uređeni uvjeti
i način oduzimanja imovinske koristi, na odgovarajući način se
primjenjuju propisi kaznenog prava kojima se uređuje oduzimanje
imovinske koristi.

\(8\) U slučaju iz stavka 1. ovoga članka zapisnik o provedenom nadzoru
dostavlja se državnom odvjetništvu i tijelu javne vlasti, odnosno
pravnoj osobi koja je u skladu s ovim Zakonom i posebnim zakonom
nadležna za davanje koncesije u odnosnom području.

\(9\) Ako je nezakonitim obavljanjem djelatnosti iz stavka 1. ovoga
članka, osim pribavljanja imovinske koristi, nastupila i druga šteta,
davatelj koncesije je dužan bez odgađanja obavijestiti državno
odvjetništvo o svim bitnim činjenicama i okolnostima radi pokretanja
postupka naknade štete.

\(10\) Naknada iz stavka 1. ovoga članka samo je dio naknade i ne
isključuje obvezu isplate koristi, odnosno naknade štete koja će se
naplatiti u prekršajnom, kaznenom ili parničnom postupku.

Solidarna odgovornost

Članak 90.

\(1\) Osoba za koju se utvrdi da je postupala na način opisan člankom
12. stavkom 3. ovoga Zakona odnosno da je obavljala djelatnost koja
služi ili je izravno ili neizravno usmjerena na nezakonito
iskorištavanje predmeta koncesije, uključujući korištenje dobra stečenog
nezakonitim iskorištavanjem predmeta koncesije za obavljanje druge
djelatnosti i/ili stjecanje materijalne koristi, solidarno je odgovorna
za plaćanje iznosa naknade s obilježjem naknade za koncesiju s
pripadajućom zateznom kamatom.

\(2\) Smatra se da se obavlja djelatnost koja služi ili je izravno ili
neizravno usmjerena na nezakonito iskorištavanje predmeta koncesije,
uključujući korištenje dobra stečenog nezakonitim iskorištavanjem
predmeta koncesije za obavljanje druge djelatnosti i/ili stjecanje
materijalne koristi, ako osoba koja je obavljala tu djelatnost ne može
dokazati pravilnost i zakonitost svog postupanja, odnosno pravilnost
stjecanja, posjedovanja i svakog drugog činjeničnog ili pravnog
raspolaganja u odnosu na predmet i sva dobra stečena iskorištavanjem
predmeta koncesije, a iz okolnosti slučaja proizlazi da je s predmetom
koncesije i s njome povezanim dobrima nezakonito postupano.

Prihod državnog proračuna Republike Hrvatske

Članak 91.

Iznos naknade s obilježjima naknade za koncesiju iz članka 89. stavka 1.
ovoga Zakona, s pripadajućim zateznim kamatama, te iznos oduzete
imovinske koristi ostvarene nezakonitim obavljanjem djelatnosti iz
članka 89. stavka 7. ovoga Zakona prihod su državnog proračuna Republike
Hrvatske.

Rok za plaćanje

Članak 92.

Rok za plaćanje neobračunate ili manje obračunate naknade za koncesiju
odnosno neplaćene ili manje plaćene naknade za koncesiju iz članka 88.
stavka 2. ovoga Zakona i iznosa naknade s obilježjem naknade za
koncesiju iz članka 89. stavka 1. ovoga Zakona iznosi osam dana od dana
dostave rješenja.

Nedopustivost žalbe i mogućnost pokretanja upravnog spora

Članak 93.

Protiv rješenja donesenih u provedbi inspekcijskog nadzora iz članka 84.
stavka 2. ovoga Zakona žalba nije dopuštena, ali se može pokrenuti
upravni spor.

Radnje davatelja koncesije radi otklanjanja nepravilnosti

Članak 94.

Po primitku rješenja iz članka 89. stavka 1. ovoga Zakona, kojim je
utvrđeno da koncesionar u provedbi ugovora o koncesiji djelatnost
koncesije obavlja izvan opsega djelatnosti koncesije koji je određen
ugovorom o koncesiji, davatelj koncesije dužan je u roku od 30 dana, a
najkasnije u roku od 90 dana od dana primitka rješenja kada to okolnosti
slučaja zahtijevaju, za utvrđeni slučaj pokrenuti postupak iz članka 73.
stavka 3. ovoga Zakona te ovisno o utvrđenim okolnostima, po isteku roka
iz članka 73. stavka 3. ovoga Zakona, i postupak iz članka 73. stavka 4.
ovoga Zakona.

Primjena zakona kojim se uređuje porezni postupak

Članak 95.

Ako ovim Zakonom ili posebnim zakonima nije drukčije određeno, u
provođenju nadzora i upravnim postupcima u dijelu koji se odnosi na
provedbu nadzora primjenjuju se odredbe zakona kojim se uređuje porezni
postupak.

### DIO TREĆI PRAVNA ZAŠTITA

Pravna zaštita

Članak 96.

\(1\) Državna komisija za kontrolu postupaka javne nabave nadležna je za
rješavanje o žalbama u vezi s postupcima davanja koncesija.

\(2\) Pravna zaštita u postupku davanja koncesija uređenim dijelom prvim
glavom III. ovoga Zakona provodi se u skladu s odredbama propisa kojima
se uređuje javna nabava, a koje se odnose na otvoreni postupak.

\(3\) Pravna zaštita u postupcima davanja koncesija uređenim dijelom
prvim glavom IV. ovoga Zakona provodi se u skladu s odredbama propisa
kojima se uređuje javna nabava, osim odredbi o pregovaračkom postupku
bez prethodne objave poziva na nadmetanje te partnerstva za inovacije.

Rješavanje sporova

Članak 97.

\(1\) Za rješavanje sporova koji nastanu ili bi mogli nastati iz ugovora
o koncesiji isključivo je nadležan mjesno nadležan upravni sud prema
sjedištu davatelja koncesije.

\(2\) Stranke ugovora o koncesiji rješavanje sporova koji nastanu ili bi
mogli nastati iz ugovora o koncesiji mogu podvrgnuti arbitraži, osim ako
to posebnim zakonom nije drukčije uređeno.

\(3\) Mjesto arbitraže iz stavka 2. ovoga članka je na području
Republike Hrvatske, a u arbitražnom postupku isključivo je mjerodavno
pravo Republike Hrvatske i jezik arbitraže je hrvatski jezik. Ako je
ugovor o koncesiji napisan na hrvatskom jeziku i stranom jeziku,
mjerodavna je inačica na hrvatskom jeziku.

\(4\) Ugovorom o koncesiji kojim se omogućava arbitraža iz stavka 2.
ovoga članka mora se navesti obveza prethodnog obraćanja drugoj
ugovornoj strani sa zahtjevom za mirno rješenje spora koji ne može biti
kraći od tri mjeseca od dana dostave zahtjeva za mirenje.

\(5\) Pravila postupka iz stavka 2. ovoga članka određuju se u skladu sa
zakonom kojim se uređuje arbitraža.

#### DIO ČETVRTI PREKRŠAJNE ODREDBE

Najteži prekršaji

Članak 98.

\(1\) Novčanom kaznom od 10.000,00 do 1.000.000,00 kuna kaznit će se za
prekršaj pravna osoba, a novčanom kaznom od 5000,00 do 50.000,00 kuna i
odgovorna osoba u pravnoj osobi, kao i fizička osoba ako:

1\. djelatnost za koju je potrebna koncesija obavlja bez dane koncesije
(članak 12. stavak 1.)

2\. u izvršavanju ugovora o koncesiji obavlja djelatnost koncesije izvan
opsega djelatnosti koncesije koji je određen ugovorom o koncesiji
(članak 12. stavak 2.)

3\. obavlja djelatnost koja služi ili je izravno ili neizravno usmjerena
na nezakonito iskorištavanje predmeta koncesije ili koristi dobro
stečeno nezakonitim iskorištavanjem predmeta koncesije za obavljanje
druge djelatnosti ili stjecanje materijalne koristi (članak 12. stavak
3.).

\(2\) Novčanom kaznom od 10.000,00 do 500.000,00 kuna kaznit će se i
fizička osoba obrtnik i osoba koja obavlja drugu samostalnu djelatnost
ako je prekršaj iz stavka 1. ovoga članka počinila u vezi s obavljanjem
njezina obrta ili druge samostalne djelatnosti.

Teški prekršaji

Članak 99. (NN [107/20](https://www.zakon.hr/cms.htm?id=45889))

\(1\) Novčanom kaznom od 3000,00 do 500.000,00 kuna kaznit će se za
prekršaj pravna osoba, a novčanom kaznom od 1000,00 do 20.000,00 kuna i
odgovorna osoba u pravnoj osobi, kao i fizička osoba ako:

1\. u postupku pripremnih radnji ne obavijesti ovlašteno tijelo i tijelo
nadležno za upravljanje državnom imovinom da će se koncesija u smislu
članka 11. stavaka 1. i 2. ovoga Zakona obavljati na nekretnini u
vlasništvu Republike Hrvatske (članak 11. stavak 3.)

2\. u dokumentaciji za nadmetanje ne navede da je prije sklapanja
ugovora o koncesiji koncesionar dužan urediti imovinskopravne odnose s
vlasnikom nekretnine (članak 11. stavak 7.)

3\. odluku o davanju koncesije na nekretnini u vlasništvu Republike
Hrvatske, odnosno pomorskom dobru donese suprotno članku 11. stavku 8.
ovoga Zakona

4\. započne postupak davanja koncesije iako u vezi s predmetom koncesije
teku upravni ili sudski postupci ili postoje neriješeni imovinskopravni
odnosi, a treće osobe koje polažu neko pravo u odnosu na predmet
koncesije s tim se nisu usuglasile (članak 14. stavak 4.)

5\. odabere metodu koja se koristi za izračunavanje procijenjene
vrijednosti koncesije s namjerom izbjegavanja primjene dijela prvog
glave IV. ovoga Zakona ili razdijeli koncesiju na način da se isključuje
iz područja primjene dijela prvog glave IV. ovoga Zakona iako za to ne
postoje objektivni razlozi (članak 20. stavak 9.)

6\. ne isključi gospodarskog subjekta iz sudjelovanja u postupku davanja
koncesije ili razloge za isključenje na odgovarajući način ne primjeni
na potkoncesionara ili podugovaratelja (članak 24. stavci 1., 2. i 9.)

7\. redovito ne provjerava valjanost jamstva ili u slučaju da priloženo
jamstvo nije valjano bez odgađanja ne zatraži od koncesionara dostavu
novog odgovarajućeg jamstva (članak 55. stavci 9. i 10.)

8\. naknadu za koncesiju ne obračuna u određenom roku ili obračuna u
manjem iznosu ili ne plati u određenom roku ili plati u manjem iznosu
(članak 58. stavak 1.)

9\. sklopi podugovor ili ugovor o potkoncesiji suprotno odredbama ovoga
Zakona ili odluci o davanju koncesije ili ugovoru o koncesiji (članak
68. stavci 3. i 4. i članak 69. stavci 6., 7. i 8.)

10\. u Registar koncesija ne unese ili ne dostavi pravodobno ili točno
ili potpuno propisane podatke ili isprave (članak 69. stavak 8., članak
79. stavak 3. i članak 82. stavak 1. točka 3.)

11\. promjenu zaduženja u odnosu na iznos obveze koja proistječe iz
naknade za koncesiju ne prijavi ministarstvu nadležnom za financije
(članak 80. stavak 3.)

12\. kontinuirano ne nadzire rad koncesionara ili izvršavanje njegovih
obveza iz ugovora o koncesiji, a što uključuje i redovito praćenje
izvršavanja plaćanja naknade za koncesiju, ako je ona određena ugovorom
o koncesiji (članak 82. stavak 1. točka 1.)

13\. ne poduzme sve propisane radnje za pravilnu ili potpunu ili
pravodobnu naplatu naknade za koncesiju i pripadajućih kamata (članak
82. stavak 1. točka 2.)

14\. u propisanom roku ne izvrši provjeru je li odnosna uplata naknade
za koncesiju i pripadajućih kamata izvršena pravilno u smislu propisanog
načina uplate (članak 82. stavak 3. točka 1.)

15\. u propisanom roku ne izvrši provjeru jesu li dostavljeni podaci za
određivanje varijabilnog iznosa naknade za koncesiju (članak 82. stavak
3. točka 2.)

16\. u propisanom roku ne poduzme mjere radi uređenja pitanja uplate na
propisani način odnosno uređenja pitanja dostave podataka za određivanje
varijabilnog iznosa naknade za koncesiju (članak 82. stavak 4.)

17\. u slučaju neplaćanja ili nepotpunog plaćanja naknade za koncesiju u
propisanom roku o tome pisanim putem ne obavijesti koncesionara ili u
propisanom roku ne pozove koncesionara na plaćanje dospjele naknade za
koncesiju ili pripadajućih kamata (članak 82. stavak 5.)

18\. ne aktivira jamstva iz članka 55. ovoga Zakona ili ne poduzme
ostale mjere prisilne naplate duga po osnovi neplaćene naknade za
koncesiju (članak 82. stavak 6.)

19\. ne postupi sukladno rješenju iz članka 88. stavka 1. ovoga Zakona
(članak 88.)

20\. po primitku rješenja iz članka 89. stavka 1. ovoga Zakona kojim je
utvrđeno da koncesionar u provedbi ugovora o koncesiji djelatnost
koncesije obavlja izvan opsega djelatnosti koncesije koji je određen
ugovorom o koncesiji, u roku od 30 dana, a najkasnije u roku od 90 dana
od primitka rješenja kada to okolnosti slučaja zahtijevaju, za utvrđeni
slučaj ne pokrene postupak iz članka 73. stavka 3. ovoga Zakona ili
ovisno o utvrđenim okolnostima, po isteku roka iz članka 73. stavka 3.
ovoga Zakona, ne pokrene postupak iz članka 73. stavka 4. ovoga Zakona
(članak 94.).

\(2\) Novčanom kaznom od 2000,00 do 100.000,00 kuna kaznit će se i
fizička osoba obrtnik i osoba koja obavlja drugu samostalnu djelatnost
ako je prekršaj iz stavka 1. ovoga članka počinila u vezi s obavljanjem
njezina obrta ili druge samostalne djelatnosti.

Lakši prekršaji

Članak 100.

\(1\) Novčanom kaznom od 2000,00 do 50.000,00 kuna kaznit će se za
prekršaj pravna osoba, a novčanom kaznom od 500,00 do 10.000,00 kuna i
odgovorna osoba u pravnoj osobi, kao i fizička osoba ako:

1\. ministarstvu nadležnom za financije u propisanom roku ne dostavi
ispunjene obrasce iz članaka 76. ili 78. ovoga Zakona (članak 74. stavak
7.)

2\. ne dostavi druge podatke u rokovima koje odredi ministarstvo
nadležno za financije (članak 74. stavak 8.)

3\. ne dostavi ministarstvu nadležnom za financije svaku obavijest kojom
se koncesionara upozorava na uočeno neispunjenje obveza iz ugovara o
koncesiji (članak 79. stavak 9.)

4\. ne postupa po zahtjevu ministarstva nadležnog za financije, u
rokovima propisanima odredbama pravilnika o Registru koncesija (članak
79. stavak 11.)

5\. ugovor o koncesiji ili dodatak ugovoru o koncesiji u propisanom roku
ne dostavi ministarstvu nadležnom za financije (članak 80. stavak 1.)

6\. promjenu iz ugovora o koncesiji ne prijavi ministarstvu nadležnom za
financije (članak 80. stavak 2.)

7\. redovito ne prati izvršavanje svih ostalih obveza koje nastaju kao
posljedica provedenih nadzora od strane inspekcijskih službi (članak 82.
stavak 2.).

\(2\) Novčanom kaznom od 1000,00 do 30.000,00 kuna kaznit će se i
fizička osoba obrtnik i osoba koja obavlja drugu samostalnu djelatnost
ako je prekršaj iz stavka 1. ovoga članka počinila u vezi s obavljanjem
svoga obrta ili druge samostalne djelatnosti.

Obvezno oduzimanje predmeta

Članak 101.

\(1\) Predmeti i sredstva koji su bili namijenjeni ili uporabljeni za
počinjenje prekršaja ili su nastali njegovim počinjenjem iz članka 98.
stavka 1., točaka 1., 2. i 3. ovoga Zakona oduzet će se.

\(2\) Predmeti iz stavka 1. ovoga članka oduzet će se i u slučaju ako
nisu u vlasništvu počinitelja prekršaja.

\(3\) Primjena odredaba ovoga članka ne utječe na prava trećih osoba za
naknadu štete od počinitelja prekršaja.

#### DIO PETI PRIJELAZNE I ZAVRŠNE ODREDBE

Postupci započeti prije stupanja na snagu ovoga Zakona

Članak 102.

\(1\) Postupci davanja koncesija koji su započeli prije stupanja na
snagu ovoga Zakona te sudski ili drugi postupci koji se vode vezano za
te koncesije dovršit će se prema odredbama propisa koji su bili na snazi
u vrijeme njihova pokretanja.

\(2\) Postupci nadzora koji su započeli prije stupanja na snagu ovoga
Zakona dovršit će se prema odredbama propisa koji su bili na snazi u
vrijeme njihova pokretanja.

Koncesije na turističkom zemljištu

Članak 103.

\(1\) Gospodarski subjekt koji je do stupanja na snagu ovoga Zakona
podnio zahtjev za dobivanje koncesije na turističkom zemljištu u skladu
sa Zakonom o turističkom i ostalom građevinskom zemljištu
neprocijenjenom u postupku pretvorbe i privatizacije (»Narodne novine«,
br. 92/10.) može obavljati djelatnosti na turističkom zemljištu bez dane
koncesije u skladu sa Zakonom o turističkom i ostalom građevinskom
zemljištu neprocijenjenom u postupku pretvorbe i privatizacije (»Narodne
novine«, br. 92/10.).

\(2\) Potvrdu da gospodarski subjekti iz stavka 1. ovoga članka mogu
obavljati djelatnost na turističkom zemljištu u kampovima izdaje
središnje tijelo državne uprave nadležno za turizam, a za obavljanje
djelatnosti na turističkom zemljištu na kojima su izgrađeni hoteli i
turistička naselja jedinice lokalne samouprave na čijem se području
nalazi to zemljište uz prethodno mišljenje središnjeg tijela državne
uprave nadležnog za državnu imovinu.

\(3\) Gospodarski subjekti iz stavka 1. ovoga članka, pored plaćanja
naknade sukladno članku 19. Uredbe o postupku, načinu i uvjetima za
dobivanje koncesije na turističkom zemljištu u kampovima u suvlasništvu
Republike Hrvatske (»Narodne novine«, br. 12/11. i 145/12.), odnosno
članku 24. Uredbe o načinu, postupku i uvjetima procjene vrijednosti i
prodaje turističkog zemljišta u vlasništvu jedinice lokalne samouprave
te načinu, postupku i uvjetima za dobivanje koncesije na preostalom
turističkom zemljištu u vlasništvu jedinice lokalne samouprave (»Narodne
novine«, br. 21/11.), obvezni su plaćati i sva druga davanja za
korištenje dobra koje je predmet koncesije koje plaćaju i drugi
koncesionari koji koriste turističko zemljište na temelju sklopljenog
ugovora o koncesiji.

\(4\) Davatelj koncesije iz stavka 1. ovoga članka izvještava jedanput
godišnje ministarstvo nadležno za financije i nadležno državno
odvjetništvo o tijeku postupka davanja koncesije temeljem podnesenog
zahtjeva za dobivanje koncesije.

Članak 104.

\(1\) Vlada Republike Hrvatske donijet će uredbu iz članka 31. stavka
9., članka 36. stavka 8. i članka 38. stavka 6. ovoga Zakona u roku od
90 dana od dana stupanja na snagu ovoga Zakona.

\(2\) Ministar nadležan za financije donijet će pravilnik iz članka 76.
stavka 3., članka 78. stavka 12. i članka 79. stavka 11. ovoga Zakona u
roku od 90 dana od dana stupanja na snagu ovoga Zakona.

\(3\) Uredba o izgledu i sadržaju standardnih obrazaca i objavama
koncesija (»Narodne novine«, br. 20/13.) ostaje na snazi do stupanja na
snagu uredbe iz stavka 1. ovoga članka.

\(4\) Pravilnik o Registru koncesija (»Narodne novine«, br. 26/13.)
ostaje na snazi do stupanja na snagu pravilnika iz stavka 2. ovoga
članka.

\(5\) Davatelji koncesija dužni su u roku od šest mjeseci od stupanja na
snagu ovoga Zakona u potpunosti preuzeti unos podataka i njihovo
ažuriranje u web-aplikaciji Registra koncesija iz članka 79. stavka 2.
ovoga Zakona.

\(6\) Ugovori o koncesiji sklopljeni do stupanja na snagu ovoga Zakona
ostaju na snazi do isteka razdoblja na koje su sklopljeni.

\(7\) Iznimno, ugovori iz stavka 6. ovoga članka mijenjaju se uz
odgovarajuću primjenu odredbi ovoga Zakona, s time da se pravna priroda
zaključenog ugovora o koncesiji ne mijenja.

Prestanak važenja propisa

Članak 105.

Danom stupanja na snagu ovoga Zakona prestaje važiti Zakon o koncesijama
(»Narodne novine«, br. 143/12.).

Članak 106.

Ovaj Zakon stupa na snagu osmoga dana od dana objave u »Narodnim
novinama«.

#### Prijelazne i završne odredbe iz NN 107/20

Postupci započeti prije stupanja na snagu ovoga Zakona

Članak 16.

\(1\) Postupci davanja koncesija koji su započeli prije stupanja na
snagu ovoga Zakona te sudski ili drugi postupci koji se vode vezano za
te koncesije dovršit će se prema odredbama propisa koji su bili na snazi
u vrijeme njihova pokretanja.

\(2\) Postupci nadzora koji su započeli prije stupanja na snagu ovoga
Zakona dovršit će se prema odredbama propisa koji su bili na snazi u
vrijeme njihova pokretanja.

Stupanje na snagu

Članak 17.

Ovaj Zakon stupa na snagu osmoga dana od dana objave u »Narodnim
novinama«.

**\**

#### PRILOG I. POPIS DJELATNOSTI NAVEDENIH U ČLANKU 5. TOČKI (14) OVOGA ZAKONA^(1)^

+--------------------------------------------------------------------------------------------------------------+--------+
| NACE Rev. 1 ^(2)^                                                                                            | CPV    |
|                                                                                                              | oznaka |
+--------------------------------------------+-----------------------------------------------------------------+        |
| ODJELJAK F                                 | GRADNJA                                                         |        |
+:============:+:============:+:============:+:=================:+:===========================:+==============:+========+
| Odjeljak     | Skupina      | Razred       | Predmet           | Napomene                    |                        |
+--------------+--------------+--------------+-------------------+-----------------------------+------------------------+
| 45           |              |              | Gradnja           | Ovaj odjeljak uključuje:    | 45000000               |
|              |              |              |                   |                             |                        |
|              |              |              |                   | -- gradnju novih zgrada i   |                        |
|              |              |              |                   | pogona, obnovu i uobičajene |                        |
|              |              |              |                   | popravke                    |                        |
+--------------+--------------+--------------+-------------------+-----------------------------+------------------------+
|              | 45.1         |              | Priprema          |                             | 45100000               |
|              |              |              | gradilišta        |                             |                        |
+--------------+--------------+--------------+-------------------+-----------------------------+------------------------+
|              |              | 45.11        | Rušenje i         | Ovaj razred obuhvaća:       | 45110000               |
|              |              |              | razbijanje        |                             |                        |
|              |              |              | zgrada; zemljani  | -- rušenje zgrada i drugih  |                        |
|              |              |              | radovi            | konstrukcija                |                        |
|              |              |              |                   |                             |                        |
|              |              |              |                   | -- čišćenje gradilišta      |                        |
|              |              |              |                   |                             |                        |
|              |              |              |                   | -- zemljane radove: iskope, |                        |
|              |              |              |                   | odlaganje, poravnavanje i   |                        |
|              |              |              |                   | izravnavanje gradilišta,    |                        |
|              |              |              |                   | kopanje jarka, uklanjanje   |                        |
|              |              |              |                   | stijena, miniranje itd.     |                        |
|              |              |              |                   |                             |                        |
|              |              |              |                   | -- pripremu terena za       |                        |
|              |              |              |                   | kopanje rude                |                        |
|              |              |              |                   |                             |                        |
|              |              |              |                   | -- uklanjanje viška         |                        |
|              |              |              |                   | materijala i ostalo         |                        |
|              |              |              |                   | uređenje te pripremu        |                        |
|              |              |              |                   | zemljišta i terena bogatih  |                        |
|              |              |              |                   | mineralima.                 |                        |
|              |              |              |                   |                             |                        |
|              |              |              |                   | Ovaj razred također         |                        |
|              |              |              |                   | obuhvaća:                   |                        |
|              |              |              |                   |                             |                        |
|              |              |              |                   | -- drenažu gradilišta       |                        |
|              |              |              |                   |                             |                        |
|              |              |              |                   | -- drenažu poljoprivrednog  |                        |
|              |              |              |                   | ili šumskog zemljišta.      |                        |
+--------------+--------------+--------------+-------------------+-----------------------------+------------------------+
|              |              | 45.12        | Pokusno bušenje i | Ovaj razred obuhvaća:       | 45120000               |
|              |              |              | sondiranje        |                             |                        |
|              |              |              |                   | -- pokusno bušenje,         |                        |
|              |              |              |                   | sondiranje i uzimanje       |                        |
|              |              |              |                   | uzorka izvađenog geološkim  |                        |
|              |              |              |                   | bušenjem za građevinske,    |                        |
|              |              |              |                   | geofizičke, geološke ili    |                        |
|              |              |              |                   | slične svrhe.               |                        |
|              |              |              |                   |                             |                        |
|              |              |              |                   | Ovaj razred ne uključuje:   |                        |
|              |              |              |                   |                             |                        |
|              |              |              |                   | -- bušenje proizvodnih      |                        |
|              |              |              |                   | bušotina nafte ili plina,   |                        |
|              |              |              |                   | vidjeti 11.20               |                        |
|              |              |              |                   |                             |                        |
|              |              |              |                   | -- bušenje izvora vode,     |                        |
|              |              |              |                   | vidjeti 45.25               |                        |
|              |              |              |                   |                             |                        |
|              |              |              |                   | -- izgradnju okana, vidjeti |                        |
|              |              |              |                   | 45.25                       |                        |
|              |              |              |                   |                             |                        |
|              |              |              |                   | -- istraživanje naftnih i   |                        |
|              |              |              |                   | plinskih polja, geofizička, |                        |
|              |              |              |                   | geološka i seizmička        |                        |
|              |              |              |                   | mjerenja, vidjeti 74.20.    |                        |
+--------------+--------------+--------------+-------------------+-----------------------------+------------------------+
|              | 45.2         |              | Izgradnja         |                             | 45200000               |
|              |              |              | kompletnih        |                             |                        |
|              |              |              | građevinskih      |                             |                        |
|              |              |              | objekata ili      |                             |                        |
|              |              |              | njihovih          |                             |                        |
|              |              |              | dijelova;         |                             |                        |
|              |              |              | niskogradnja      |                             |                        |
+--------------+--------------+--------------+-------------------+-----------------------------+------------------------+
|              |              | 45.21        | Opća              | Ovaj razred obuhvaća:       | 45210000               |
|              |              |              | visokogradnja i   |                             |                        |
|              |              |              | niskogradnja      | -- gradnju svih vrsta       | Osim:                  |
|              |              |              |                   | građevina niskogradnje      |                        |
|              |              |              |                   |                             | -- 45213316            |
|              |              |              |                   | -- mostove, uključujući i   |                        |
|              |              |              |                   | one za autoceste na         | 45220000               |
|              |              |              |                   | stupovima, vijadukata,      |                        |
|              |              |              |                   | tunela i podzemnih          | 45231000               |
|              |              |              |                   | željeznica                  |                        |
|              |              |              |                   |                             | 45232000               |
|              |              |              |                   | -- cjevovode na velike      |                        |
|              |              |              |                   | udaljenosti, komunikacijske |                        |
|              |              |              |                   | i energetske vodove         |                        |
|              |              |              |                   |                             |                        |
|              |              |              |                   | -- gradske cjevovode,       |                        |
|              |              |              |                   | gradske komunikacijske i    |                        |
|              |              |              |                   | energetske vodove           |                        |
|              |              |              |                   |                             |                        |
|              |              |              |                   | -- prateću urbanu           |                        |
|              |              |              |                   | infrastrukturu              |                        |
|              |              |              |                   |                             |                        |
|              |              |              |                   | -- sklapanje i postavljanje |                        |
|              |              |              |                   | montažnih konstrukcija na   |                        |
|              |              |              |                   | licu mjesta.                |                        |
|              |              |              |                   |                             |                        |
|              |              |              |                   | Ovaj razred ne uključuje:   |                        |
|              |              |              |                   |                             |                        |
|              |              |              |                   | -- uslužne aktivnosti       |                        |
|              |              |              |                   | povezane s crpljenjem nafte |                        |
|              |              |              |                   | i plina, vidjeti 11.20      |                        |
|              |              |              |                   |                             |                        |
|              |              |              |                   | -- postavljanje gotovih     |                        |
|              |              |              |                   | montažnih konstrukcije iz   |                        |
|              |              |              |                   | nebetonskih dijelova koje   |                        |
|              |              |              |                   | je izradio izvođač, vidjeti |                        |
|              |              |              |                   | odjeljke 20., 26. i 28.     |                        |
|              |              |              |                   |                             |                        |
|              |              |              |                   | -- građevinske radove, osim |                        |
|              |              |              |                   | na izgradnji zgrada, na     |                        |
|              |              |              |                   | stadionima, bazenima,       |                        |
|              |              |              |                   | sportskim dvoranama,        |                        |
|              |              |              |                   | teniskim igralištima,       |                        |
|              |              |              |                   | igralištima za golf i       |                        |
|              |              |              |                   | drugim sportskim objektima, |                        |
|              |              |              |                   | vidjeti 45.23               |                        |
|              |              |              |                   |                             |                        |
|              |              |              |                   | -- instalaterske radove na  |                        |
|              |              |              |                   | građevinama, vidjeti 45.3   |                        |
|              |              |              |                   |                             |                        |
|              |              |              |                   | -- završne građevinske      |                        |
|              |              |              |                   | radove, vidjeti 45.4        |                        |
|              |              |              |                   |                             |                        |
|              |              |              |                   | -- djelatnosti arhitekture  |                        |
|              |              |              |                   | i inženjeringa, vidjeti     |                        |
|              |              |              |                   | 74.20                       |                        |
|              |              |              |                   |                             |                        |
|              |              |              |                   | -- upravljanje građevinskim |                        |
|              |              |              |                   | projektima, vidjeti 74.20.  |                        |
+--------------+--------------+--------------+-------------------+-----------------------------+------------------------+
|              |              | 45.22        | Krovovezački i    | Ovaj razred obuhvaća:       | 45261000               |
|              |              |              | krovopokrivački   |                             |                        |
|              |              |              | radovi            | -- krovovezačke radove      |                        |
|              |              |              |                   |                             |                        |
|              |              |              |                   | -- krovopokrivačke radove   |                        |
|              |              |              |                   |                             |                        |
|              |              |              |                   | -- hidroizolaciju.          |                        |
+--------------+--------------+--------------+-------------------+-----------------------------+------------------------+
|              |              | 45.23        | Izgradnja         | Ovaj razred obuhvaća:       | 45212212 i DA03        |
|              |              |              | autocesta, cesta, |                             |                        |
|              |              |              | uzletišta i       | -- izgradnju autocesta,     | 45230000               |
|              |              |              | sportskih         | ulica, cesta, ostalih       |                        |
|              |              |              | objekata          | kolnih i pješačkih putova   | osim:                  |
|              |              |              |                   |                             |                        |
|              |              |              |                   | -- izgradnju pruga          | -- 45231000            |
|              |              |              |                   |                             |                        |
|              |              |              |                   | -- izgradnju                | -- 45232000            |
|              |              |              |                   | uzletno-sletnih staza       |                        |
|              |              |              |                   |                             | -- 45234115            |
|              |              |              |                   | -- građevinske radove, osim |                        |
|              |              |              |                   | na izgradnji zgrada, na     |                        |
|              |              |              |                   | stadionima, bazenima,       |                        |
|              |              |              |                   | sportskim dvoranama,        |                        |
|              |              |              |                   | teniskim igralištima,       |                        |
|              |              |              |                   | igralištima za golf i       |                        |
|              |              |              |                   | drugim sportskim objektima  |                        |
|              |              |              |                   |                             |                        |
|              |              |              |                   | -- ličenje oznaka na        |                        |
|              |              |              |                   | cestovnim površinama i      |                        |
|              |              |              |                   | parkiralištima.             |                        |
|              |              |              |                   |                             |                        |
|              |              |              |                   | Ovaj razred ne uključuje:   |                        |
|              |              |              |                   |                             |                        |
|              |              |              |                   | -- pripremne zemljane       |                        |
|              |              |              |                   | radove, vidjeti 45.11.      |                        |
+--------------+--------------+--------------+-------------------+-----------------------------+------------------------+
|              |              | 45.24        | Izgradnja         | Ovaj razred obuhvaća:       | 45240000               |
|              |              |              | hidrograđevnih    |                             |                        |
|              |              |              | objekata          | -- izgradnju: vodnih        |                        |
|              |              |              |                   | putova, pristaništa i       |                        |
|              |              |              |                   | riječnih građevina,         |                        |
|              |              |              |                   | turističkih pristaništa     |                        |
|              |              |              |                   | (marina), prevodnica itd.   |                        |
|              |              |              |                   |                             |                        |
|              |              |              |                   | -- brana i nasipa           |                        |
|              |              |              |                   |                             |                        |
|              |              |              |                   | -- jaružarenje              |                        |
|              |              |              |                   |                             |                        |
|              |              |              |                   | -- podvodne radove.         |                        |
+--------------+--------------+--------------+-------------------+-----------------------------+------------------------+
|              |              | 45.25        | Ostali            | Ovaj razred obuhvaća:       | 45250000               |
|              |              |              | građevinski       |                             |                        |
|              |              |              | radovi koji       | -- građevinske djelatnosti  | 45262000               |
|              |              |              | obuhvaćaju        | specijalizirane za jednu    |                        |
|              |              |              | posebne zanate    | značajku zajedničku za      |                        |
|              |              |              |                   | različite vrste             |                        |
|              |              |              |                   | konstrukcija koje           |                        |
|              |              |              |                   | zahtijevaju specijalizirane |                        |
|              |              |              |                   | vještine ili opremu         |                        |
|              |              |              |                   |                             |                        |
|              |              |              |                   | -- izgradnju temelja,       |                        |
|              |              |              |                   | uključujući zabijanje       |                        |
|              |              |              |                   | pilona                      |                        |
|              |              |              |                   |                             |                        |
|              |              |              |                   | -- bušenje i izgradnju      |                        |
|              |              |              |                   | izvora vode, kopanje okana  |                        |
|              |              |              |                   |                             |                        |
|              |              |              |                   | -- postavljanje čeličnih    |                        |
|              |              |              |                   | elemenata koje ne izrađuje  |                        |
|              |              |              |                   | sam izvođač                 |                        |
|              |              |              |                   |                             |                        |
|              |              |              |                   | -- savijanje čelika         |                        |
|              |              |              |                   |                             |                        |
|              |              |              |                   | -- zidanje opekom i kamenom |                        |
|              |              |              |                   |                             |                        |
|              |              |              |                   | -- podizanje i rastavljanje |                        |
|              |              |              |                   | skela i radnih platformi    |                        |
|              |              |              |                   | uključujući najam skela i   |                        |
|              |              |              |                   | radnih platformi            |                        |
|              |              |              |                   |                             |                        |
|              |              |              |                   | -- gradnju dimnjaka i       |                        |
|              |              |              |                   | industrijskih peći.         |                        |
|              |              |              |                   |                             |                        |
|              |              |              |                   | Ovaj razred ne uključuje:   |                        |
|              |              |              |                   |                             |                        |
|              |              |              |                   | -- najam skela bez          |                        |
|              |              |              |                   | postavljanja i              |                        |
|              |              |              |                   | rastavljanja, vidjeti       |                        |
|              |              |              |                   | 71.32.                      |                        |
+--------------+--------------+--------------+-------------------+-----------------------------+------------------------+
|              | 45.3         |              | Građevinske       |                             | 45300000               |
|              |              |              | instalacije       |                             |                        |
+--------------+--------------+--------------+-------------------+-----------------------------+------------------------+
|              |              | 45.31        | Električno        | Ovaj razred obuhvaća        | 45213316               |
|              |              |              | ožičenje i        | ugradnju u zgrade i druge   |                        |
|              |              |              | elektromontažni   | projekte izgradnje:         | 45310000               |
|              |              |              | radovi            |                             |                        |
|              |              |              |                   | -- električnog ožičenja i   | Osim:                  |
|              |              |              |                   | elektromontažne radove,     |                        |
|              |              |              |                   |                             | -- 45316000            |
|              |              |              |                   | -- sustava telekomunikacija |                        |
|              |              |              |                   |                             |                        |
|              |              |              |                   | -- sustava električnoga     |                        |
|              |              |              |                   | grijanja                    |                        |
|              |              |              |                   |                             |                        |
|              |              |              |                   | -- radijskih i              |                        |
|              |              |              |                   | televizijskih kućnih antena |                        |
|              |              |              |                   |                             |                        |
|              |              |              |                   | -- požarnih alarma          |                        |
|              |              |              |                   |                             |                        |
|              |              |              |                   | -- protuprovalnih alarmnih  |                        |
|              |              |              |                   | sustava                     |                        |
|              |              |              |                   |                             |                        |
|              |              |              |                   | -- dizala i pokretnih       |                        |
|              |              |              |                   | stepenica                   |                        |
|              |              |              |                   |                             |                        |
|              |              |              |                   | -- gromobrana itd.          |                        |
+--------------+--------------+--------------+-------------------+-----------------------------+------------------------+
|              |              | 45.32        | Izolacijski       | Ovaj razred obuhvaća:       | 45320000               |
|              |              |              | radovi            |                             |                        |
|              |              |              |                   | -- ugradnju u zgrade i      |                        |
|              |              |              |                   | druge projekte izgradnje    |                        |
|              |              |              |                   | toplinske izolacije, zvučne |                        |
|              |              |              |                   | izolacije i izolacije       |                        |
|              |              |              |                   | protiv vibracija.           |                        |
|              |              |              |                   |                             |                        |
|              |              |              |                   | Ovaj razred ne uključuje:   |                        |
|              |              |              |                   |                             |                        |
|              |              |              |                   | -- hidroizolaciju, vidjeti  |                        |
|              |              |              |                   | 45.22.                      |                        |
+--------------+--------------+--------------+-------------------+-----------------------------+------------------------+
|              |              | 45.33        | Vodoinstalacijski | Ovaj razred obuhvaća:       | 45330000               |
|              |              |              | radovi            |                             |                        |
|              |              |              |                   | -- ugradnju u zgrade i      |                        |
|              |              |              |                   | druge projekte izgradnje:   |                        |
|              |              |              |                   |                             |                        |
|              |              |              |                   | -- vodoinstalacije i        |                        |
|              |              |              |                   | sanitarne opreme            |                        |
|              |              |              |                   |                             |                        |
|              |              |              |                   | -- plinske opreme           |                        |
|              |              |              |                   |                             |                        |
|              |              |              |                   | -- opreme i vodova za       |                        |
|              |              |              |                   | grijanje, ventilaciju,      |                        |
|              |              |              |                   | hlađenje ili klimatizaciju  |                        |
|              |              |              |                   |                             |                        |
|              |              |              |                   | -- sustava raspršivača.     |                        |
|              |              |              |                   |                             |                        |
|              |              |              |                   | Ovaj razred ne uključuje:   |                        |
|              |              |              |                   |                             |                        |
|              |              |              |                   | -- ugradnju sustava         |                        |
|              |              |              |                   | električnoga grijanja,      |                        |
|              |              |              |                   | vidjeti 45.31.              |                        |
+--------------+--------------+--------------+-------------------+-----------------------------+------------------------+
|              |              | 45.34        | Ostale            | Ovaj razred obuhvaća:       | 45234115               |
|              |              |              | građevinske       |                             |                        |
|              |              |              | instalacije       | -- ugradnju rasvjetnih i    | 45316000               |
|              |              |              |                   | signalizacijskih sustava za |                        |
|              |              |              |                   | ceste, pruge, uzletišta i   | 45340000               |
|              |              |              |                   | luke                        |                        |
|              |              |              |                   |                             |                        |
|              |              |              |                   | -- ugradnju naprava i       |                        |
|              |              |              |                   | opreme koja nije drugdje    |                        |
|              |              |              |                   | opisana u zgrade ili druge  |                        |
|              |              |              |                   | projekte izgradnje          |                        |
+--------------+--------------+--------------+-------------------+-----------------------------+------------------------+
|              | 45.4         |              | Završni           |                             | 45400000               |
|              |              |              | građevinski       |                             |                        |
|              |              |              | radovi            |                             |                        |
+--------------+--------------+--------------+-------------------+-----------------------------+------------------------+
|              |              | 45.41        | Žbukanje          | Ovaj razred obuhvaća:       | 45410000               |
|              |              |              |                   |                             |                        |
|              |              |              |                   | -- nanošenje u zgradama ili |                        |
|              |              |              |                   | drugim projektima izgradnje |                        |
|              |              |              |                   | unutarnje i vanjske žbuke   |                        |
|              |              |              |                   | ili zidarskoga gipsa,       |                        |
|              |              |              |                   | uključujući srodne podloge  |                        |
|              |              |              |                   | za žbuku.                   |                        |
+--------------+--------------+--------------+-------------------+-----------------------------+------------------------+
|              |              | 45.42        | Ugradnja          | Ovaj razred obuhvaća:       | 45420000               |
|              |              |              | stolarije         |                             |                        |
|              |              |              |                   | -- ugradnju vrata, prozora, |                        |
|              |              |              |                   | okvira za vrata i prozore,  |                        |
|              |              |              |                   | ugradnih kuhinja, stuba,    |                        |
|              |              |              |                   | opreme za trgovine i        |                        |
|              |              |              |                   | slično, koje nije izradio   |                        |
|              |              |              |                   | sam izvoditelj, od drva ili |                        |
|              |              |              |                   | drugih materijala           |                        |
|              |              |              |                   |                             |                        |
|              |              |              |                   | -- unutarnje završne radove |                        |
|              |              |              |                   | kao što su stropovi, drvene |                        |
|              |              |              |                   | zidne obloge, pomične       |                        |
|              |              |              |                   | pregrade itd.               |                        |
|              |              |              |                   |                             |                        |
|              |              |              |                   | Ovaj razred ne uključuje:   |                        |
|              |              |              |                   |                             |                        |
|              |              |              |                   | -- postavljanje parketa i   |                        |
|              |              |              |                   | drugih drvenih podnih       |                        |
|              |              |              |                   | obloga, vidjeti 45.43.      |                        |
+--------------+--------------+--------------+-------------------+-----------------------------+------------------------+
|              |              | 45.43        | Oblaganje podova  | Ovaj razred obuhvaća:       | 45430000               |
|              |              |              | i zidova          |                             |                        |
|              |              |              |                   | -- polaganje, postavljanje, |                        |
|              |              |              |                   | vješanje ili ugradnju u     |                        |
|              |              |              |                   | zgrade ili druge projekte   |                        |
|              |              |              |                   | izgradnje:                  |                        |
|              |              |              |                   |                             |                        |
|              |              |              |                   | -- zidnih ili podnih        |                        |
|              |              |              |                   | pločica od keramike, betona |                        |
|              |              |              |                   | ili rezanog kamena          |                        |
|              |              |              |                   |                             |                        |
|              |              |              |                   | -- parketa i drugih podnih  |                        |
|              |              |              |                   | obloga, tepiha i linoleuma  |                        |
|              |              |              |                   |                             |                        |
|              |              |              |                   | -- uključujući gumene ili   |                        |
|              |              |              |                   | plastične                   |                        |
|              |              |              |                   |                             |                        |
|              |              |              |                   | -- podne ili zidne teraco,  |                        |
|              |              |              |                   | mramorne, granitne obloge   |                        |
|              |              |              |                   | ili obloge od škriljevca    |                        |
|              |              |              |                   |                             |                        |
|              |              |              |                   | -- zidnih tapeta.           |                        |
+--------------+--------------+--------------+-------------------+-----------------------------+------------------------+
|              |              | 45.44        | Ličenje i         | Ovaj razred obuhvaća:       | 45440000               |
|              |              |              | ostakljivanje     |                             |                        |
|              |              |              |                   | -- unutarnje i vanjsko      |                        |
|              |              |              |                   | ličenje zgrada              |                        |
|              |              |              |                   |                             |                        |
|              |              |              |                   | -- ličenje objekata         |                        |
|              |              |              |                   | niskogradnje                |                        |
|              |              |              |                   |                             |                        |
|              |              |              |                   | -- ugradnju stakla,         |                        |
|              |              |              |                   | ogledala itd.               |                        |
|              |              |              |                   |                             |                        |
|              |              |              |                   | Ovaj razred ne uključuje:   |                        |
|              |              |              |                   |                             |                        |
|              |              |              |                   | -- ugradnju prozora,        |                        |
|              |              |              |                   | vidjeti 45.42.              |                        |
+--------------+--------------+--------------+-------------------+-----------------------------+------------------------+
|              |              | 45.45        | Ostali završni    | Ovaj razred obuhvaća:       | 45212212 i DA04        |
|              |              |              | građevinski       |                             |                        |
|              |              |              | radovi            | -- postavljanje privatnih   | 45450000               |
|              |              |              |                   | bazena                      |                        |
|              |              |              |                   |                             |                        |
|              |              |              |                   | -- čišćenje parom,          |                        |
|              |              |              |                   | pjeskarenje i slične        |                        |
|              |              |              |                   | djelatnosti na vanjskim     |                        |
|              |              |              |                   | dijelovima zgrada           |                        |
|              |              |              |                   |                             |                        |
|              |              |              |                   | -- ostale završne           |                        |
|              |              |              |                   | građevinske radove koji     |                        |
|              |              |              |                   | nisu drugdje opisani.       |                        |
|              |              |              |                   |                             |                        |
|              |              |              |                   | Ovaj razred ne uključuje:   |                        |
|              |              |              |                   |                             |                        |
|              |              |              |                   | -- čišćenje unutarnjeg      |                        |
|              |              |              |                   | dijela zgrade i drugih      |                        |
|              |              |              |                   | konstrukcija, vidjeti       |                        |
|              |              |              |                   | 74.70.                      |                        |
+--------------+--------------+--------------+-------------------+-----------------------------+------------------------+
|              | 45.5         |              | Najam građevinske |                             | 45500000               |
|              |              |              | opreme ili opreme |                             |                        |
|              |              |              | za rušenje s      |                             |                        |
|              |              |              | rukovateljem      |                             |                        |
+--------------+--------------+--------------+-------------------+-----------------------------+------------------------+
|              |              | 45.50        | Najam građevinske | Ovaj razred ne uključuje:   | 45500000               |
|              |              |              | opreme ili opreme |                             |                        |
|              |              |              | za rušenje s      | -- najam građevinskih       |                        |
|              |              |              | rukovateljem      | strojeva i opreme, te       |                        |
|              |              |              |                   | strojeva i opreme za        |                        |
|              |              |              |                   | rušenje bez rukovatelja,    |                        |
|              |              |              |                   | vidjeti 71.32.              |                        |
+--------------+--------------+--------------+-------------------+-----------------------------+------------------------+

^(1)^ Ako postoji bilo kakva razlika u tumačenju između CPV-a i NACE-a,
vrijedi nomenklatura CPV-a.

^(2)^ Uredba Vijeća (EEZ) br. 3037/90 od 9. listopada 1990. o
statističkoj klasifikaciji gospodarskih djelatnosti u Europskoj
zajednici (SL L 293, 24. 10. 1990., str. 1.).

#### PRILOG II. DJELATNOSTI KOJE SE OBAVLJAJU NA TEMELJU ISKLJUČIVOG PRAVA

Odredbe ovoga Zakona kojima se uređuju koncesije koje se dodjeljuju na
temelju isključivog prava primjenjuju se na sljedeće djelatnosti:

1\. Za plin i toplinsku energiju:

a\) pružanje fiksnih mreža ili upravljanje fiksnim mrežama s namjerom
pružanja usluge javnosti u vezi s proizvodnjom, prijenosom ili
distribucijom plina ili toplinske energije

b\) isporuka plina ili toplinske energije takvim mrežama.

Isporuka plina ili toplinske energije od strane davatelja koncesije
fiksnim mrežama koje pružaju uslugu javnosti ne smatra se relevantnom
djelatnošću u smislu ove točke ako su ispunjeni svi sljedeći uvjeti:

i\. proizvodnja plina ili toplinske energije od strane tog davatelja
koncesije neizbježna je posljedica obavljanja djelatnosti koja nije
djelatnost iz ove točke niti iz točaka 2. i 3. ovoga Priloga

ii\. jedini cilj isporuke javnoj mreži je ekonomsko iskorištavanje takve
proizvodnje i ne iznosi više od 20 % prometa tog davatelja koncesije
uzimajući u obzir prosjek prethodne tri godine, uključujući tekuću
godinu.

Za potrebe ovoga Zakona, »isporuka« uključuje proizvodnju, veleprodaju i
maloprodaju plina. Međutim, proizvodnja plina u obliku vađenja
obuhvaćena je područjem primjene točke 4. ovoga Priloga.

2\. Za električnu energiju:

a\) pružanje fiksnih mreža ili upravljanje fiksnim mrežama s namjerom
pružanja usluge javnosti u vezi s proizvodnjom, prijenosom ili
distribucijom električne energije

b\) isporuka električne energije takvim fiksnim mrežama.

Za potrebe ovoga Zakona isporuka električne energije uključuje
proizvodnju, veleprodaju i maloprodaju električne energije.

Isporuka električne energije od strane davatelja koncesije fiksnim
mrežama koje pružaju uslugu javnosti ne smatra se relevantnom
djelatnošću u smislu ove točke ako su ispunjeni svi sljedeći uvjeti:

i\. proizvodnja električne energije od strane tog davatelja koncesije
obavlja se zbog toga što je njezina potrošnja potrebna za obavljanje
djelatnosti koja nije djelatnost iz ove točke niti iz točaka 1. i 3.
ovoga Priloga

ii\. isporuka javnoj mreži ovisi samo o vlastitoj potrošnji tog
davatelja koncesije i ne iznosi više od 30 % ukupne proizvodnje energije
tog davatelja koncesije uzimajući u obzir prosjek prethodne tri godine,
uključujući tekuću godinu.

3\. Djelatnosti koje se odnose na pružanje mreža ili upravljanje mrežama
koje pružaju uslugu javnosti u području prijevoza željeznicom,
automatiziranim sustavima, tramvajem, trolejbusom, autobusom ili
žičarom.

Što se tiče prijevoznih usluga, smatra se da mreža postoji ako se usluga
pruža pod poslovnim uvjetima koje je utvrdilo nadležno tijelo države
članice, kao što su uvjeti o održavanju linija, kapacitetu koji se treba
staviti na raspolaganje ili učestalosti usluge.

4\. Djelatnosti povezane s iskorištavanjem zemljopisnog područja za
potrebe opskrbe zračnih luka te morskih ili riječnih pristaništa, ili
druge terminalne opreme prijevoznicima zračnom, pomorskom ili riječnom
prometu.

5\. Djelatnosti koje se odnose na iskorištavanje zemljopisnog područja u
svrhu:

a\) vađenja nafte ili plina

b\) traženja ili vađenja ugljena ili drugih krutih goriva.

#### PRILOG III. USLUGE IZ ČLANAKA 9. I 10. OVOGA ZAKONA

+-----------------------------------------------+----------------------+
| Opis                                          | CPV kod              |
+===============================================+======================+
| 79611000-0; 75200000-8; 75231200-6;           | Zdravstvene,         |
| 75231240-8; 79622000-0 \[usluge pribavljanja  | društvene i povezane |
| osoblja za pomoć u kućanstvu\]; 79624000-4    | usluge               |
| \[usluge pribavljanja osoblja za medicinsku   |                      |
| njegu\] i 79625000-1 \[usluge pribavljanja    |                      |
| medicinskog osoblja\] od 85000000-9 do        |                      |
| 85323000-9; 85143000-3                        |                      |
|                                               |                      |
| 98133100-5, 98133000-4 i 98200000-5 i         |                      |
| 98500000-8 \[privatna kućanstva sa zaposlenim |                      |
| osobljem\] i 98513000-2 do 98514000-9         |                      |
| \[usluge posredovanja za radnu snagu za       |                      |
| kućanstva, usluge agencijskog osoblja za      |                      |
| kućanstva, usluge uredskog osoblja za         |                      |
| kućanstva, osoblje za rad na određeno vrijeme |                      |
| za kućanstva, usluge pomoći u kući i kućanske |                      |
| usluge\],                                     |                      |
+-----------------------------------------------+----------------------+
| 85321000-5 i 85322000-2, 75000000-6\          | Administrativne,     |
| \[usluge uprave, obrane i socijalnog          | društvene,           |
| osiguranja\], 75121000-0, 75122000-7,         | obrazovne,           |
| 75124000-1;\                                  | zdravstvene usluge i |
| od 79995000-5 do 79995200-7; od 80000000-4\   | usluge vezane uz     |
| usluge obrazovanja i stručnog osposobljavanja | kulturu              |
| do 80660000-8; od 92000000-1 do 92342200-2;   |                      |
| od 92360000-2 do 92700000-8;                  |                      |
|                                               |                      |
| 79950000-8 \[usluge organiziranja izložbi,    |                      |
| sajmova i kongresa\], 79951000-5 \[usluge     |                      |
| organiziranja seminara\], 79952000-2 \[usluge |                      |
| organiziranja raznih događanja\], 79952100-3  |                      |
| \[usluge organiziranja kulturnih događanja\], |                      |
| 79953000-9 \[usluge organiziranja             |                      |
| festivala\], 79954000-6 \[usluge              |                      |
| organiziranja proslava\], 79955000-3 \[usluge |                      |
| organiziranja modnih revija\], 79956000-0     |                      |
| \[usluge organiziranja sajmova i izložbi\]    |                      |
+-----------------------------------------------+----------------------+
| 75300000-9                                    | Usluge obveznog      |
|                                               | socijalnog           |
|                                               | osiguranja (^1^)     |
+-----------------------------------------------+----------------------+
| 75310000-2, 75311000-9, 75312000-6,           | Usluge vezane uz     |
|                                               | naknade              |
| 75313000-3, 75313100-4, 75314000-0,           |                      |
|                                               |                      |
| 75320000-5, 75330000-8, 75340000-1            |                      |
+-----------------------------------------------+----------------------+
| 98000000-3; 98120000-0; 98132000-7;           | Druge usluge         |
| 98133110-8 i 98130000-3                       | zajednice, društvene |
|                                               | i osobne usluge,     |
|                                               | uključujući usluge   |
|                                               | sindikata,           |
|                                               | političkih           |
|                                               | organizacija,        |
|                                               | udruženja mladih i   |
|                                               | drugih organizacija  |
|                                               | s članstvom          |
+-----------------------------------------------+----------------------+
| 98131000-0                                    | Vjerske usluge       |
+-----------------------------------------------+----------------------+
| 55100000 -- 1 do 55410000-7; 55521000-8 do    | Hotelijerske i       |
| 55521200-0                                    | ugostiteljske usluge |
|                                               |                      |
| \[55521000-8 usluge dostavljanja pripremljene |                      |
| hrane u privatna kućanstva, 55521100-9        |                      |
|                                               |                      |
| usluge redovnog dovoženja hrane, 55521200-0   |                      |
| usluge dostave hrane\].                       |                      |
|                                               |                      |
| 55520000-1 usluge dostavljanja pripremljene   |                      |
| hrane, 55522000-5 usluge dostavljanja         |                      |
| pripremljene hrane za prijevozna poduzeća,    |                      |
| 55523000-2 usluge dostavljanja pripremljene   |                      |
| hrane za ostala poduzeća ili ustanove,        |                      |
| 55524000-9 usluge dostavljanja pripremljene   |                      |
| hrane u škole                                 |                      |
|                                               |                      |
| 55510000-8 usluge menze, 55511000-5 usluge    |                      |
| menze i druge usluge restorana sa             |                      |
| samoposluživanjem zatvorenog tipa, 55512000-2 |                      |
| usluge vođenja menze, 55523100-3 usluge       |                      |
| školskih obroka                               |                      |
+-----------------------------------------------+----------------------+
| 79100000-5 do 79140000-7; 75231100-5;         | Pravne usluge, u     |
|                                               | mjeri u kojoj one    |
|                                               | nisu isključene ovim |
|                                               | Zakonom              |
+-----------------------------------------------+----------------------+
| 75100000-7 do 75120000-3; 75123000-4;         | Druge                |
| 75125000-8 do75231230-3;                      | administrativne      |
|                                               | usluge i državne     |
|                                               | usluge               |
+-----------------------------------------------+----------------------+
| 75200000-8 do 75231000-4                      | Pružanje usluga za   |
|                                               | zajednicu            |
+-----------------------------------------------+----------------------+
| 75231210-9 do 75231230-5; 75240000-0 do       | Zatvorske usluge,    |
| 75231230-7; 794300000-7; 98113100-9           | usluge javne         |
|                                               | sigurnosti i         |
|                                               | spasilačke usluge u  |
|                                               | mjeri u kojoj one    |
|                                               | nisu isključene ovim |
|                                               | Zakonom              |
+-----------------------------------------------+----------------------+
| 79700000-1 do 79721000-4 \[istražiteljske     | Istražiteljske       |
| usluge i usluge u području sigurnosti, usluge | usluge i usluge u    |
| u području sigurnosti, usluge nadzora         | području sigurnosti  |
| alarmnih uređaja, čuvarske službe, usluge     |                      |
| nadzora, usluge sustava praćenja, usluge      |                      |
| potrage za bjeguncima, usluge patrolnih       |                      |
| službi, usluge izdavanja identifikacijskih    |                      |
| znački, istražiteljske usluge i usluge        |                      |
| detektivskih agencija\]                       |                      |
|                                               |                      |
| 79722000-1 \[grafološke usluge\], 79723000-8  |                      |
| \[usluge analize otpada\]                     |                      |
+-----------------------------------------------+----------------------+
| 64000000-6 \[poštanske i elektroničke         | Poštanske usluge     |
| komunikacijske usluge\]                       |                      |
+-----------------------------------------------+----------------------+
| 50116510-9 \[usluge protektiranja guma\],     | Razne usluge         |
| 71550000-8 \[kovačke usluge\]                 |                      |
+-----------------------------------------------+----------------------+
| 98900000-2 \[usluge koje pružaju              | Međunarodne usluge   |
| ekstrateritorijalne organizacije i tijela\] i |                      |
| 98910000-5 \[usluge koje su svojstvene        |                      |
| međunarodnim organizacijama i tijelima\]      |                      |
+-----------------------------------------------+----------------------+

^(1)^ Te usluge nisu obuhvaćene ovom Direktivom ako se radi o
negospodarskim uslugama od općeg interesa. Države članice slobodne su
organizirati pružanje obveznih društvenih usluga ili drugih usluga kao
usluge od općeg interesa ili kao negospodarske usluge od općeg interesa.

#### PRILOG IV. POPIS MEĐUNARODNIH DRUŠTVENIH KONVENCIJA I KONVENCIJA O ZAŠTITI OKOLIŠA

Konvencija MOR-a br. 87 o slobodi udruživanja i zaštiti prava na
organiziranje

Konvencija MOR-a br. 98 o pravu na organiziranje i kolektivno
pregovaranje

Konvencija MOR-a br. 29 o prisilnom radu

Konvencija MOR-a br. 105 o ukidanju prisilnog rada

Konvencija MOR-a br. 138 o minimalnoj dobi

Konvencija MOR-a br. 111 o diskriminaciji (zapošljavanje i posao)

Konvencija MOR-a br. 100 o jednakim naknadama za rad

Konvencija MOR-a br. 182 o najgorim oblicima dječjeg rada

Bečka konvencija o zaštiti ozonskog omotača i Montrealski protokol o
tvarima koje oštećuju ozonski omotač

Baselska konvencija o nadzoru prekograničnog prometa opasnog otpada i
njegova odlaganja (Baselska konvencija)

Stockholmska konvencija o postojanim organskim onečišćujućim tvarima
(Stockholmska POPs konvencija)

Konvencija o postupku prethodnog pristanka na određene opasne kemikalije
i pesticide u međunarodnoj trgovini (UNEP/ FAO) (PIC konvencija), i
njezina tri regionalna protokola.
