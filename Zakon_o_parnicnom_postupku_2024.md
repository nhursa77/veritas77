**ZAKON O PARNIČNOM POSTUPKU**

[Dio prvi OPĆE ODREDBE [3](#_Toc108615777)](#_Toc108615777)

[Glava prva OSNOVNE ODREDBE [3](#_Toc108615778)](#_Toc108615778)

[Glava druga NADLEŽNOST I SASTAV SUDA
[5](#_Toc108615779)](#_Toc108615779)

[1. Zajedničke odredbe [5](#_Toc108615780)](#_Toc108615780)

[3. Stvarna nadležnost [7](#_Toc108615781)](#_Toc108615781)

[4. Sastav suda [10](#_Toc108615782)](#_Toc108615782)

[5. Mjesna nadležnost [10](#_Toc108615783)](#_Toc108615783)

[Glava treća IZUZEĆE [14](#_Toc108615784)](#_Toc108615784)

[Glava četvrta STRANKE I NJIHOVI ZAKONSKI ZASTUPNICI
[15](#_Toc108615785)](#_Toc108615785)

[Glava peta PUNOMOĆNICI [17](#_Toc108615786)](#_Toc108615786)

[Glava šesta JEZIK U POSTUPKU [19](#_Toc108615787)](#_Toc108615787)

[Glava sedma PODNESCI [20](#_Toc108615788)](#_Toc108615788)

[Glava osma ROKOVI I ROČIŠTA [21](#_Toc108615789)](#_Toc108615789)

[Glava deveta ZAPISNICI [23](#_Toc108615790)](#_Toc108615790)

[Glava deseta DONOŠENJE ODLUKA [24](#_Toc108615791)](#_Toc108615791)

[Glava jedanaesta DOSTAVA PISMENA I RAZMATRANJE SPISA
[25](#_Toc108615792)](#_Toc108615792)

[Glava dvanaesta TROŠKOVI POSTUPKA [32](#_Toc108615793)](#_Toc108615793)

[Glava trinaesta PRAVNA POMOĆ [35](#_Toc108615794)](#_Toc108615794)

[Dio drugi TIJEK POSTUPKA [36](#_Toc108615795)](#_Toc108615795)

[A. Postupak pred prvostupanjskim sudom
[36](#_Toc108615796)](#_Toc108615796)

[Glava četrnaesta TUŽBA [36](#_Toc108615797)](#_Toc108615797)

[Glava petnaesta SUPARNIČARI [40](#_Toc108615798)](#_Toc108615798)

[Glava šesnaesta SUDJELOVANJE TREĆIH OSOBA U PARNICI
[41](#_Toc108615799)](#_Toc108615799)

[Glava sedamnaesta PREKID I OBUSTAVA POSTUPKA
[43](#_Toc108615800)](#_Toc108615800)

[Glava osamnaesta DOKAZI I IZVOĐENJE DOKAZA
[45](#_Toc108615801)](#_Toc108615801)

[Glava devetnaesta OSIGURANJE DOKAZA
[52](#_Toc108615802)](#_Toc108615802)

[Glava dvadeseta PRIPREMANJE GLAVNE RASPRAVE
[53](#_Toc108615803)](#_Toc108615803)

[Glava dvadeset prva GLAVNA RASPRAVA
[56](#_Toc108615804)](#_Toc108615804)

[Glava dvadeset druga SUDSKA NAGODBA
[60](#_Toc108615805)](#_Toc108615805)

[Glava dvadeset treća PRESUDA [61](#_Toc108615806)](#_Toc108615806)

[Glava dvadeset četvrta RJEŠENJE [66](#_Toc108615807)](#_Toc108615807)

[B. Postupak po pravnim lijekovima [67](#_Toc108615808)](#_Toc108615808)

[Glava dvadeset peta REDOVNI PRAVNI LIJEKOVI
[67](#_Toc108615809)](#_Toc108615809)

[1. Žalba protiv presude [67](#_Toc108615810)](#_Toc108615810)

[2. Žalba protiv rješenja [73](#_Toc108615811)](#_Toc108615811)

[Glava dvadeset šesta IZVANREDNI PRAVNI LIJEKOVI
[74](#_Toc108615812)](#_Toc108615812)

[1. Revizija [74](#_Toc108615813)](#_Toc108615813)

[5. Ponavljanje postupka [77](#_Toc108615814)](#_Toc108615814)

[5.a Ponavljanje postupka u povodu konačne presude Europskog suda za
ljudska prava u Strasbourgu o povredi temeljnog ljudskog prava ili
slobode [79](#_Toc108615815)](#_Toc108615815)

[6. Odnos između prijedloga za ponavljanje postupka i drugih izvanrednih
pravnih lijekova [80](#_Toc108615816)](#_Toc108615816)

[Dio treći POSEBNI POSTUPCI [80](#_Toc108615817)](#_Toc108615817)

[Glava dvadeset i sedma POSTUPAK U PARNICI IZ RADNOG ODNOSA
[80](#_Toc108615818)](#_Toc108615818)

[Glava dvadeset osma POSTUPAK U PARNICAMA ZBOG SMETANJA POSJEDA
[81](#_Toc108615819)](#_Toc108615819)

[Glava dvadeset deveta IZDAVANJE PLATNOG NALOGA
[82](#_Toc108615820)](#_Toc108615820)

[Glava trideseta POSTUPAK U SPOROVIMA MALE VRIJEDNOSTI
[83](#_Toc108615821)](#_Toc108615821)

[Glava trideset druga POSTUPAK PRED TRGOVAČKIM SUDOVIMA
[85](#_Toc108615822)](#_Toc108615822)

[Glava tridesetdruga -- a TUŽBA ZA ZAŠTITU KOLEKTIVNIH INTERESA I PRAVA
[87](#_Toc108615823)](#_Toc108615823)

[Dio četvrti EUROPSKI PARNIČNI POSTUPCI
[90](#_Toc108615824)](#_Toc108615824)

[Glava trideset treća POSEBNE ODREDBE O OSTVARIVANJU PRAVOSUDNE SURADNJE
U EUROPSKOJ UNIJI [90](#_Toc108615825)](#_Toc108615825)

[Dio peti PRIJELAZNE I ZAVRŠNE ODREDBE
[94](#_Toc108615826)](#_Toc108615826)

**\**

**ZAKON O PARNIČNOM POSTUPKU**

[]{#_Toc108615777 .anchor}Dio prvi OPĆE ODREDBE

[]{#_Toc108615778 .anchor}Glava prva OSNOVNE ODREDBE

Članak 1. (NN [117/03](https://www.zakon.hr/cms.htm?id=33251))

Ovim se Zakonom uređuju pravila postupka na temelju kojih sud raspravlja
i odlučuje u sporovima o osnovnim pravima i obvezama čovjeka i
građanina, o osobnim i obiteljskim odnosima građana te u radnim,
trgovačkim, imovinskim i drugim građanskopravnim sporovima, ako zakonom
nije za neke od tih sporova određeno da u njima sud rješava po pravilima
kojega drugog postupka.

Članak 1.a (NN [70/19](https://www.zakon.hr/cms.htm?id=39887),
[80/22](https://www.zakon.hr/cms.htm?id=52915))

Ovim Zakonom osigurava se provedba sljedećih akata Europske unije:

-- [Uredba (EU) br. 2020/1784](https://www.zakon.hr/cms.htm?id=48442)
Europskog parlamenta i Vijeća od 25. studenoga 2020. o dostavi, u
državama članicama, sudskih i izvansudskih pismena u građanskim ili
trgovačkim stvarima (dostava pismena) (preinaka) (SL L 405, 2. 12.
2020.), u daljnjem tekstu: Uredba 2020/1784;

-- [Uredba (EU) br. 2020/1783](https://www.zakon.hr/cms.htm?id=48445)
Europskog parlamenta i Vijeća od 25. studenoga 2020. o suradnji između
sudova država članica u izvođenju dokaza u građanskim ili trgovačkim
stvarima (izvođenje dokaza) (preinaka) (SL L 405, 2. 12. 2020.), u
daljnjem tekstu: Uredba 2020/1783;

-- [Uredba (EZ) br.
1896/2006](https://eur-lex.europa.eu/legal-content/HR/TXT/?uri=CELEX:32006R1896)
Europskog parlamenta i Vijeća od 12. prosinca 2006. o uvođenju postupka
za europski platni nalog (SL L 399, 30. 12. 2006.), u daljnjem tekstu:
Uredba br. 1896/2006.;

-- [Uredba (EZ) br.
861/2007](https://eur-lex.europa.eu/legal-content/HR/TXT/?uri=CELEX:32007R0861)
Europskog parlamenta i Vijeća od 11. srpnja 2007. o uvođenju europskog
postupka za sporove male vrijednosti (SL L 199, 31. 7. 2007.), u
daljnjem tekstu: Uredba br. 861/2007.;

-- [Uredba (EU) br.
2015/2421](https://eur-lex.europa.eu/legal-content/HR/TXT/?uri=CELEX:32015R2421)
Europskog parlamenta i Vijeća od 16. prosinca 2015. o izmjeni Uredbe
(EZ) br. 861/2007 o uvođenju europskog postupka za sporove male
vrijednosti i Uredbe (EZ) br. 1896/2006 o uvođenju postupka za europski
platni nalog (SL L 341, 24. 12. 2015.).

Članak 2.

U parničnom postupku sud odlučuje u granicama zahtjeva koji su stavljeni
u postupku.

Sud ne može odbiti da odlučuje o zahtjevu za koji je nadležan.

Članak 3.

Stranke mogu slobodno raspolagati zahtjevima koje su stavile u tijeku
postupka.

One se mogu odreći svog zahtjeva, priznati zahtjev protivnika i nagoditi
se.

Sud neće uvažiti raspolaganja stranaka koja su u suprotnosti s prisilnim
propisima i pravilima javnog morala.

Članak 4.

Sud odlučuje o tužbenom zahtjevu, u pravilu, na temelju usmene,
neposredne i javne rasprave.

Članak 5. (NN [80/22](https://www.zakon.hr/cms.htm?id=52915))

Sud će svakoj stranci dati mogućnost da se izjasni o zahtjevima i
navodima protivne stranke.

U mjeri u kojoj je to potrebno, sud će omogućiti strankama da se izjasne
o pravnim pitanjima spora.

Samo kad je to ovim Zakonom određeno, sud je ovlašten da odluči o
zahtjevu o kome protivnoj stranci nije bila dana mogućnost da se
izjasni.

Sud ne može svoju odluku utemeljiti na pravnoj osnovi koja je bitno
različita od one o kojoj se u postupku raspravljalo i koju savjesna i
brižljiva stranka nije mogla razumno predvidjeti.

Članak 6.

Parnični postupak vodi se na hrvatskom jeziku i uz uporabu latiničnog
pisma ako za uporabu u pojedinim sudovima nije zakonom uveden koji drugi
jezik ili koje drugo pismo.

Članak 7.

Stranke su dužne iznijeti činjenice na kojima temelje svoje zahtjeve i
predložiti dokaze kojima se utvrđuju te činjenice.

Sud je ovlašten utvrditi činjenice koje stranke nisu iznijele i izvesti
dokaze koje stranke nisu predložile samo ako posumnja da stranke idu za
tim da raspolažu zahtjevima kojima ne mogu raspolagati (članak 3. stavak
3.), ako zakonom nije drugačije određeno.

Sud ne može svoju odluku utemeljiti na činjenicama i dokazima o kojima
strankama nije dana mogućnost da se izjasne.

Članak 8.

Koje će činjenice uzeti kao dokazane, odlučuje sud prema svom uvjerenju
na temelju savjesne i brižljive ocjene svakog dokaza zasebno i svih
dokaza zajedno, a i na temelju rezultata cjelokupnog postupka.

Članak 9.

Stranke i umješači su dužni pred sudom govoriti istinu i savjesno se
koristiti pravima koja su im priznata ovim zakonom.

Članak 10. (NN [117/03](https://www.zakon.hr/cms.htm?id=33251),
[84/08](https://narodne-novine.nn.hr/clanci/sluzbeni/2008_07_84_2720.html),
,
[[25/13](https://www.zakon.hr/cms.htm?id=33267)](file:///C:\Users\Neno\Documents\Ustav%20RH%20i%20Zakoni\25\13),
[70/19](https://www.zakon.hr/cms.htm?id=39887),
[114/22](https://www.zakon.hr/cms.htm?id=53944))

Sud, stranke i drugi sudionici moraju nastojati da se postupak provede
bez odugovlačenja, u razumnom roku i sa što manje troškova. Sud je dužan
onemogućiti svaku zlouporabu prava u postupku.

Sud će kazniti novčanom kaznom od 60,00 do 1320,00 eura fizičku osobu,
odnosno od 330,00 do 6630,00 eura pravnu osobu koja teže zlouporabi
prava koja joj pripadaju u postupku, ako ovim Zakonom nije drugačije
određeno.

Novčana kazna iz stavka 2. ovoga članka može se izreći stranci i
umješaču, a njihovom zastupniku ako je on odgovoran za zlouporabu prava.

Novčanu kaznu izriče prvostupanjski sud. Izvan ročišta za glavnu
raspravu kaznu izriče sudac pojedinac, odnosno predsjednik vijeća.

Ako sud koji odlučuje o pravnom lijeku posumnja da je koja od osoba koje
sudjeluju u postupku teže zlouporabila prava koja joj pripadaju u
postupku, naložit će prvostupanjskom sudu da provjeri je li takva
zlouporaba počinjena.

U slučaju iz stavka 5. ovoga članka sudac pojedinac, odnosno predsjednik
vijeća prvostupanjskoga suda izreći će novčanu kaznu ili će rješenjem
utvrditi da nije počinjena teža zlouporaba prava. Prijepis svoje odluke
prvostupanjski će sud uvijek dostaviti sudu iz stavka 5. ovoga članka.

Kada kažnjena osoba ne plati izrečenu novčanu kaznu u ostavljenom roku
ili o tome bez odgađanja ne obavijesti sud, sud će u daljnjem roku od
osam dana na rješenje o izrečenoj novčanoj kazni staviti potvrdu o
ovršnosti te rješenje dostaviti Financijskoj agenciji radi izravne
naplate novčane kazne provedbom ovrhe na novčanim sredstvima kažnjene
osobe.

Ako Financijska agencija u roku od godine dana od dana primitka rješenja
iz stavka 2. ovoga članka ne provede ovrhu na novčanim sredstvima
kažnjene osobe u skladu s odredbama zakona koji uređuje provedbu ovrhe
na novčanim sredstvima u cjelokupnom iznosu izrečene novčane kazne,
dostavit će rješenje iz stavka 2. ovoga članka nadležnoj ispostavi
Područnog ureda Porezne uprave prema prebivalištu, odnosno sjedištu
kažnjene osobe radi prisilne naplate izrečene novčane kazne prema
propisima o prisilnoj naplati poreza.

Ako kažnjena osoba nema prebivalište, odnosno sjedište na području
Republike Hrvatske, Financijska agencija će dostaviti rješenje iz stavka
2. ovoga članka ispostavi Područnog ureda Porezne uprave prema sjedištu
suda koji je donio rješenje iz stavka 2. ovoga članka.

Naplaćena novčana kazna uplaćuje se na račun prihoda državnog proračuna
Republike Hrvatske, dok će se o izvršenoj naplati obavijestiti sud.

Žalba izjavljena protiv rješenja o novčanoj kazni, ne odgađa provedbu
tog rješenja.

Ako u roku od godine dana od dana primitka rješenja iz stavka 2. ovoga
članka ne uspije naplatiti novčanu kaznu, nadležna ispostava Područnog
ureda Porezne uprave će o nenaplaćenoj novčanoj kazni za fizičku osobu
obavijestiti sud koji je donio rješenje, nakon čega će se novčana kazna
izrečena fizičkoj osobi zamijeniti kaznom zatvora po pravilima kaznenog
prava o zamjeni novčane kazne kaznom zatvora, o čemu će odluku donijeti
sud koji je izrekao novčanu kaznu. Ako se novčana kazna izrečena pravnoj
osobi ne naplati u roku od godine dana od dana primitka rješenja iz
stavka 2. ovoga članka, ta će se kazna prisilno naplatiti po pravilima
kaznenog prava.

Ako je rješenje o izricanju novčane kazne ukinuto ili preinačeno, osoba
kojoj je naplaćena izrečena novčana kazna može u roku od tri mjeseca od
primitka tog rješenja u istom postupku zatražiti od suda da naloži
Republici Hrvatskoj isplatu neosnovano naplaćenog iznosa novčane kazne.
Ako taj zahtjev bude podnesen nakon isteka toga roka, sud će ga
odbaciti. Zahtjev za isplatu temeljem rješenja kojim se nalaže Republici
Hrvatskoj isplata neosnovano naplaćenog iznosa novčane kazne podnosi se
ministarstvu nadležnom za poslove pravosuđa.

Članak 11. (NN [25/13](https://www.zakon.hr/cms.htm?id=33267))

Stranku koja se iz neznanja ne koristi pravima što joj pripadaju prema
ovom zakonu sud će upozoriti koje parnične radnje može poduzeti.

Iznimno od odredbe stavka 1. ovoga članka, stranku koja je pravna osoba
ili fizička osoba koja obavlja određenu registriranu djelatnost, sud
neće upozoriti koje parnične radnje može poduzeti ako se radi o sporu u
vezi s njezinom djelatnošću.

Članak 12.

Kad odluka suda ovisi o prethodnom rješenju pitanja postoji li neko
pravo ili pravni odnos, a o tom pitanju još nije donio odluku sud ili
drugi nadležni organ (prethodno pitanje), sud može sam riješiti to
pitanje ako posebnim propisima nije drugačije određeno.

Odluka suda o prethodnom pitanju ima pravni učinak samo u parnici u
kojoj je to pitanje riješeno.

U parničnom postupku sud je u pogledu postojanja kaznenog djela i
kaznene odgovornosti učinioca vezan za pravomoćnu presudu kaznenog suda
kojom se optuženik oglašava krivim.

Članak 13. (NN [117/03](https://www.zakon.hr/cms.htm?id=33251),
[[25/13](https://www.zakon.hr/cms.htm?id=33267)](file:///C:\Users\Neno\Documents\Ustav%20RH%20i%20Zakoni\25\13),
[114/22](https://www.zakon.hr/cms.htm?id=53944))

Sudski savjetnici ovlašteni su u prvom stupnju provoditi parnični
postupak, ocjenjivati dokaze i utvrđivati činjenice. Na temelju tako
provedenog postupka sudski savjetnik podnosi sucu kojeg na to ovlasti
predsjednik suda, pisani prijedlog na temelju kojeg sudac donosi odluku.
U uvodu odluke navest će se da je odluka donesena na temelju prijedloga
sudskog savjetnika.

Ako ne prihvati prijedlog kojeg mu je dao sudski savjetnik, nadležni
sudac će sam provesti postupak.

Sudski savjetnici u parničnom postupku su ovlašteni provoditi postupak i
predlagati sucu odluku u sporovima za isplatu novčane tražbine, ako
vrijednost predmeta spora ne prelazi 13.270,00 eura, odnosno u
trgovačkim sporovima ako vrijednost predmeta spora ne prelazi 66.360,00
eura.

U drugostupanjskom postupku i postupku povodom izvanrednih pravnih
lijekova sudski savjetnici referiraju o stanju spisa i pripremaju nacrte
odluka.

Članak 14.

Ako za pojedine radnje nije zakonom određen oblik u kome se mogu
poduzeti, stranke poduzimaju parnične radnje u pisanom obliku izvan
ročišta ili usmeno na ročištu.

[]{#_Toc108615779 .anchor}Glava druga NADLEŽNOST I SASTAV SUDA

[]{#_Toc108615780 .anchor}1. Zajedničke odredbe

Članak 15.

Sud ocjenjuje, po službenoj dužnosti, odmah poslije primitka tužbe, je
li nadležan i u kojem je sastavu nadležan.

To ocjenjivanje nadležnosti obavlja se na temelju navoda u tužbi i na
temelju činjenica koje su sudu poznate. Ako se tijekom postupka
promijene okolnosti na kojima je utemeljena nadležnost suda, sud koji je
bio nadležan u vrijeme podnošenja tužbe ostaje i dalje nadležan i ako bi
zbog tih promjena bio nadležan drugi sud iste vrste ili sud druge vrste,
ako zakonom nije izrijekom drugačije određeno.

Članak 16. (NN [117/03](https://www.zakon.hr/cms.htm?id=33251))

Sud do pravomoćnosti odluke, po službenoj dužnosti, pazi ide li
rješavanje spora u sudsku nadležnost.

Kad sud u tijeku postupka, do pravomoćnosti odluke, utvrdi da za
rješavanje spora nije nadležan sud nego kakav drugi domaći organ,
oglasit će se nenadležnim, ukinut će provedene radnje u postupku i
odbaciti tužbu.

Kad sud u tijeku postupka, do pravomoćnosti odluke, utvrdi da za
rješavanje spora nije nadležan sud u Republici Hrvatskoj, po službenoj
dužnosti proglasit će se nenadležnim, ukinut će provedene radnje u
postupku i odbaciti tužbu, osim u slučajevima u kojima nadležnost suda u
Republici Hrvatskoj ovisi i pristanku tuženika, a tuženik je dao svoj
pristanak.

Članak 17. (NN [117/03](https://www.zakon.hr/cms.htm?id=33251),
[[25/13](https://www.zakon.hr/cms.htm?id=33267)](file:///C:\Users\Neno\Documents\Ustav%20RH%20i%20Zakoni\25\13))

Sud se može po službenoj dužnosti oglasiti stvarno nenadležnim
najkasnije do upuštanja tuženika u raspravljanje o glavnoj stvari.

U povodu prigovora tuženika o stvarnoj nenadležnosti sud se može
oglasiti stvarno nenadležnim samo ako je tuženik taj prigovor podnio
najkasnije do upuštanja u raspravljanje o glavnoj stvari.

Protiv rješenja višeg suda prvog stupnja kojim se oglasio stvarno
nadležnim te protiv rješenja kojim se taj sud oglasio stvarno
nenadležnim i predmet ustupio nižem sudu prvog stupnja iste vrste nije
dopuštena žalba.

Nakon upuštanja tuženika u raspravljanje o glavnoj stvari, sud jedne
vrste može se po službenoj dužnosti ili u povodu prigovora tuženika
oglasiti stvarno nenadležnim za predmete iz nadležnosti suda druge vrste
samo kada je to zakonom izrijekom određeno.

Članak 18. (NN [117/03](https://www.zakon.hr/cms.htm?id=33251))

Kad sudsko vijeće u tijeku postupka ili predsjednik vijeća na pripremnom
ročištu, po službenoj dužnosti ili u povodu prigovora stranaka, utvrdi
da je riječ o sporu koji treba da sudi sudac pojedinac istog suda,
postupak će se nakon pravomoćnosti tog rješenja nastaviti pred sucem
pojedincem, i to po mogućnosti pred predsjednikom tog vijeća kao sucem
pojedincem. Sudac pojedinac vezan je za pravomoćnu odluku kojom mu se
predmet ustupa u nadležnost.

U slučaju iz stavka 1. ovog članka vijeće može, prema stanju postupka,
odlučiti da predmet ne ustupi sucu pojedincu, već da ono samo provede
postupak. Protiv te odluke vijeća nije dopuštena žalba.

Odredbe st. 1. i 2. ovog članka primjenjivat će se i kad se u tijeku
postupka pred vijećem promijene okolnosti ili tužitelj smanji tužbeni
zahtjev, tako da bi spor trebalo da sudi sudac pojedinac.

Ako je vijeće donijelo odluku o sporu koji je trebalo da sudi sudac
pojedinac, ta se odluka ne može pobijati zbog toga što odluku o sporu
nije donio sudac pojedinac.

Kad sudac pojedinac u tijeku postupka, po službenoj dužnosti ili u
povodu prigovora stranaka, nađe da je za suđenje nadležno vijeće istog
suda, postupak će se nastaviti pred vijećem. Protiv tog rješenja suca
pojedinca nije dopuštena žalba.

Članak 19.

Do donošenja odluke o glavnoj stvari sud će rješenjem obustaviti
parnični postupak ako utvrdi da bi postupak trebalo provesti po
pravilima izvanparničnog postupka. Postupak će se nakon pravomoćnosti
rješenja nastaviti po pravilima izvanparničnog postupka pred nadležnim
sudom.

Radnje što ih je proveo parnični sud (uviđaj, vještačenje, saslušavanje
svjedoka i dr.) te odluke koje je donio taj sud nisu bez važnosti samo
zato što su poduzete u parničnom postupku.

Članak 20. (NN [117/03](https://www.zakon.hr/cms.htm?id=33251),
[[25/13](https://www.zakon.hr/cms.htm?id=33267)](file:///C:\Users\Neno\Documents\Ustav%20RH%20i%20Zakoni\25\13))

Sud se može, u povodu prigovora tuženika, proglasiti mjesno nenadležnim,
ako je prigovor podnesen najkasnije do upuštanja tuženika u
raspravljanje o glavnoj stvari.

Sud se može proglasiti, po službenoj dužnosti, mjesno nenadležnim samo
kad postoji isključiva mjesna nadležnost nekoga drugog suda najkasnije
do upuštanja tuženika u raspravljanje o glavnoj stvari.

Članak 21. (NN [117/03](https://www.zakon.hr/cms.htm?id=33251),
[[25/13](https://www.zakon.hr/cms.htm?id=33267)](file:///C:\Users\Neno\Documents\Ustav%20RH%20i%20Zakoni\25\13))

Nakon pravomoćnosti rješenja kojim se oglasio nenadležnim (članak 17. i
20.) sud će ustupiti predmet nadležnom sudu ili jednom od više izberivo
nadležnih sudova.

Sud kome je predmet ustupljen kao nadležnom nastavit će postupak kao da
je kod njega bio pokrenut.

Ako je odluka o nenadležnosti bila donesena na glavnoj raspravi, sud
kome je predmet ustupljen zakazat će glavnu raspravu i postupiti kao da
se rasprava drži pred sudom u izmijenjenom sastavu (članak 315. stavak
3). Ako je odluka o nenadležnosti bila donesena na pripremnom ročištu,
neće se zakazati novo pripremno ročište ako sud kojem je predmet
ustupljen smatra da ono nije potrebno s obzirom na radnje poduzete na
prijašnjem pripremnom ročištu.

Parnične radnje nenadležnog suda (uviđaj, vještačenje, saslušavanje
svjedoka i dr.) nisu bez važnosti samo zato što ih je poduzeo nenadležni
sud.

Članak 22. (NN [117/03](https://www.zakon.hr/cms.htm?id=33251))

Ako sud kome je predmet ustupljen kao nadležnom smatra da je nadležan
sud koji mu je predmet ustupio ili koji drugi sud, dostavit će predmet
sudu koji treba da riješi taj sukob nadležnosti, osim ako nađe da mu je
predmet ustupljen zbog očite pogreške, a trebalo je da bude ustupljen
kojem drugom sudu, u kom će slučaju predmet ustupiti drugom sudu i o
tome obavijestiti sud koji mu je predmet ustupio.

Sud iz stavka 1. ovoga članka kome je predmet ustupljen kao nadležnom
može, po službenoj dužnosti ili na prijedlog koje od stranaka, postupiti
u skladu s tom odredbom najkasnije na prvom ročištu koje je održao nakon
što mu je predmet ustupljen.

Kad je u povodu žalbe protiv odluke prvostupanjskog suda kojom se on
oglasio mjesno nenadležnim odluku donio drugostupanjski sud, za tu je
odluku vezan u vezi s nadležnošću i sud kome je predmet ustupljen, ako
je drugostupanjski sud koji je odluku donio nadležan za rješavanje
sukoba nadležnosti između tih sudova.

Odluka drugostupanjskog suda o stvarnoj nenadležnosti prvostupanjskog
suda vezuje svaki sud kome se kasnije isti predmet ustupi, ako je
drugostupanjski sud nadležan za rješavanje sukoba nadležnosti između tih
sudova.

Članak 23. (NN [117/03](https://www.zakon.hr/cms.htm?id=33251))

Sukob nadležnosti između sudova iste vrste rješava zajednički neposredno
viši sud.

Sukob nadležnosti između sudova razne vrste rješava Vrhovni sud
Republike Hrvatske.

Sukob nadležnosti iz stavka 1. i 2. ovoga članka rješava sudac pojedinac
nadležnog suda.

Članak 24.

O sukobu nadležnosti može se odlučiti i kad se stranke prije toga ne
izjasne o nadležnosti.

Dok se ne riješi sukob nadležnosti, sud kome je predmet ustupljen dužan
je poduzimati one radnje u postupku za koje postoji opasnost od odgode.

Protiv rješenja kojim se odlučuje o sukobu nadležnosti nije dopuštena
žalba.

Članak 25. (NN [117/03](https://www.zakon.hr/cms.htm?id=33251))

Svaki sud obavlja radnje u postupku na svom području, ali iznimno, iz
opravdanih razloga, sud može poduzeti pojedine radnje i na području
drugog suda. O tome će se obavijestiti sud na čijem je području poduzeta
radnja.

Članak 26. (NN [117/03](https://www.zakon.hr/cms.htm?id=33251))

U pogledu nadležnosti sudova u Republici Hrvatskoj za suđenje strancima
koji uživaju pravo imuniteta u Republici Hrvatskoj i za suđenje stranim
državama i međunarodnim organizacijama važe pravila međunarodnog prava.

U slučaju sumnje o postojanju i opsegu prava imuniteta objašnjenje daje
ministarstvo nadležno za poslove pravosuđa.

Članak 27. (NN [80/22](https://www.zakon.hr/cms.htm?id=52915))

Brisan.

Članci 28. do 32. prestali važiti

[]{#_Toc108615781 .anchor}3. Stvarna nadležnost

Članak 33.

U parničnom postupku sudovi u Republici Hrvatskoj sude u granicama svoje
stvarne nadležnosti određene zakonom.

Članak 34. (NN [117/03](https://www.zakon.hr/cms.htm?id=33251),
[57/11](https://www.zakon.hr/cms.htm?id=33263),
[70/19](https://www.zakon.hr/cms.htm?id=39887))

Općinski sudovi u parničnom postupku uvijek sude u prvom stupnju u
sporovima:

1\. o uzdržavanju,

2\. o postojanju ili nepostojanju braka, o poništenju i rastavi braka,

3\. o utvrđivanju ili osporavanju očinstva ili materinstva,

4\. o tome s kojim će roditeljem dijete živjeti i o roditeljskoj skrbi,
ako se istodobno odlučuje o rastavi braka, postojanju ili nepostojanju
braka i poništenju braka,

5\. o stvarnim i osobnim služnostima,

6\. zbog smetanja posjeda,

7\. iz najamnih, zakupnih i stambenih odnosa (osim sporova iz članka
34.b točke 1.),

8\. za ispravak informacije i za naknadu štete nastale objavom
informacije,

9\. radi naplate:

-- naknada za opskrbu pitkom vodom, plinom, toplinskom i električnom
energijom,

-- naknada za održavanje čistoće,

-- naknada iz pretplatničkog ugovora javnih komunikacijskih usluga,

-- naknada za korištenje općekorisnih funkcija šuma,

-- naknada za pristojbu Hrvatske radio-televizije,

-- naknada za parkiranje,

-- regresnih zahtjeva iz zdravstvenog, mirovinskog i invalidskog
osiguranja,

10\. iz radnih odnosa.

Općinski sudovi sude u prvom stupnju i u svim drugim sporovima iz
članka 1. ovoga Zakona koji nisu u prvostupanjskoj nadležnosti
trgovačkih ili kojih drugih sudova.

Na području županijskog suda u kojemu je ustanovljeno više općinskih
sudova zakonom se može odrediti da u određenoj vrsti sporova iz
djelokruga općinskog suda na području istog županijskog suda sude samo
neki od općinskih sudova.

Općinski sudovi obavljaju poslove pravne pomoći, ako zakonom nije
drugačije određeno.

Članak 34.a (NN [117/03](https://www.zakon.hr/cms.htm?id=33251))

Županijski sudovi u parničnom postupku:

1\. sude u prvom stupnju u sporovima predviđenim zakonom,

2\. rješavaju o sukobu nadležnosti između općinskih sudova kojima su
neposredno viši sudovi,

3\. odlučuju o žalbama protiv odluka općinskih sudova donesenih u prvom
stupnju,

4\. obavljaju druge poslove predviđene zakonom.

Članak 34.b (NN [117/03](https://www.zakon.hr/cms.htm?id=33251),
[84/08](https://narodne-novine.nn.hr/clanci/sluzbeni/2008_07_84_2720.html),
[57/11](https://www.zakon.hr/cms.htm?id=33263),
[70/19](https://www.zakon.hr/cms.htm?id=39887),
[80/22](https://www.zakon.hr/cms.htm?id=52915))

Trgovački sudovi u parničnom postupku u prvom stupnju sude:

1\. u sporovima između pravnih osoba, u sporovima između pravnih osoba i
fizičkih osoba koje obavljaju registriranu djelatnost ako se radi o
sporu u vezi s njihovom djelatnošću, kao i između fizičkih osoba koje
obavljaju registriranu djelatnost ako se radi o sporu u vezi s njihovom
djelatnošću, ako nije riječ o sporovima u kojima prema ovom Zakonu
uvijek sude općinski sudovi (članak 34. stavak 1.), odnosno ako nije
riječ o sporovima za koje je zakonom utvrđena nadležnost nekoga drugog
suda,

2\. sporove u povodu osnivanja, rada i prestanka trgovačkoga društva kao
i o raspolaganju članstvom i članskim pravima u trgovačkom društvu,

3\. sporove između članova trgovačkoga društva međusobno te između
članova društva i društva koji se tiču upravljanja društvom i vođenja
poslova društva kao i prava i obveza članova društva koji proizlaze iz
njihova položaja u društvu, sporove između predsjednika i članova uprave
ili nadzornog odbora društva i društva ili njegovih članova koji nastanu
u svezi s njihovim radom u društvu ili za društvo,

4\. sporove o odgovornosti člana trgovačkog društva, člana uprave ili
nadzornog odbora trgovačkog društva za obveze trgovačkog društva,

5\. sporove u kojima je stranka osoba nad kojom je pred trgovačkim sudom
otvoren stečajni postupak bez obzira na svojstvo druge stranke te sve
sporove u povodu stečajnog i predstečajnog postupka, osim ako nije riječ
o sporovima u kojima prema ovom Zakonu uvijek sudi općinski sud, odnosno
ako nije riječ o sporovima za koje je zakonom utvrđena nadležnost nekog
drugog suda. Sporovi koji su pokrenuti prije nastupanja pravnih
posljedica otvaranja stečajnog postupka dovršit će se pred sudom koji
vodi stečajni postupak,

6\. u sporovima koji se odnose na brodove i plovidbu na moru i
unutarnjim vodama te u sporovima na koje se primjenjuje plovidbeno pravo
(plovidbeni sporovi),

7\. u sporovima koji se odnose na zrakoplove i na sporove na koje se
primjenjuje zračno plovidbeno pravo,

8\. u sporovima koji se odnose na zaštitu i uporabu industrijskog
vlasništva, autorskog prava i srodnih prava i drugih prava
intelektualnog vlasništva, na zaštitu i uporabu izuma i tehničkih
unaprjeđenja te tvrtke, ako posebnim zakonom nije drugačije određeno,

9\. u sporovima u povodu djela nelojalne tržišne utakmice,
monopolističkih sporazuma i narušavanja ravnopravnosti na jedinstvenom
tržištu Republike Hrvatske,

10\. u sporovima između osoba iz točke 1. ovoga članka u kojima kao
suparničari iz članka 196. stavka 1. točke 1. ovoga Zakona sudjeluju i
druge fizičke ili pravne osobe.

Članak 34.c (NN [117/03](https://www.zakon.hr/cms.htm?id=33251))

Visoki trgovački sud Republike Hrvatske u parničnom postupku:

1\. sudi u prvom stupnju u slučajevima predviđenim zakonom,

2\. odlučuje o žalbama protiv odluka trgovačkih sudova donesenih u prvom
stupnju,

3\. odlučuje o sukobu mjesne nadležnosti između trgovačkih sudova,

4\. obavlja druge poslove određene zakonom.

Članak 34.d (NN [117/03](https://www.zakon.hr/cms.htm?id=33251),
[80/22](https://www.zakon.hr/cms.htm?id=52915))

Vrhovni sud Republike Hrvatske u parničnom postupku:

1\. odlučuje o žalbama protiv prvostupanjskih odluka županijskih sudova
i Visokoga trgovačkog suda Republike Hrvatske i protiv vlastitih
prvostupanjskih odluka, ako zakonom nije drugačije određeno,

2\. odlučuje o prijedlogu za dopuštenje revizije i reviziji,

3\. odlučuje u oglednom postupku radi rješenja pitanja važnog za
jedinstvenu primjenu prava,

4\. rješava sukob o nadležnosti između sudova na području Republike
Hrvatske ako im je zajednički neposredno viši sud,

5\. obavlja druge poslove određene zakonom.

**Utvrđivanje vrijednosti predmeta spora**

Članak 35. (NN [70/19](https://www.zakon.hr/cms.htm?id=39887))

Kad je za utvrđivanje stvarne nadležnosti, sastav suda i u drugim
slučajevima predviđenim u ovom Zakonu mjerodavna vrijednost predmeta
spora, kao vrijednost predmeta spora uzima se u obzir samo vrijednost
glavnog zahtjeva.

Kamate, parnični troškovi, ugovorna kazna i ostala sporedna traženja ne
uzimaju se u obzir ako ne čine glavni zahtjev.

Članak 36.

Ako se zahtjev odnosi na buduća davanja koja se ponavljaju, vrijednost
predmeta spora računa se po njihovu zbroju, ali najviše do iznosa koji
odgovara zbroju davanja za vrijeme od pet godina.

Članak 37. (NN [117/03](https://www.zakon.hr/cms.htm?id=33251))

Ako jedna tužba protiv istog tuženika obuhvaća više zahtjeva koji se
temelje na istoj činjeničnoj i pravnoj osnovi, vrijednost predmeta spora
se određuje prema zbroju vrijednosti svih zahtjeva.

Ako zahtjevi u tužbi proizlaze iz raznih osnova, ili pojedine zahtjeve
ističu različiti tužitelji ili su pojedini zahtjevi istaknuti protiv
različitih tuženika, vrijednost predmeta spora se određuje prema
vrijednosti svakoga pojedinog zahtjeva.

Članak 38. (NN [117/03](https://www.zakon.hr/cms.htm?id=33251))

Brisan

Članak 39.

Ako se tužbom zahtijeva samo davanje osiguranja za stanovito
potraživanje ili ustanovljenje založnog prava, vrijednost predmeta spora
određuje se prema iznosu potraživanja koje treba osigurati. Ali ako
predmet zaloga ima manju vrijednost od potraživanja koje treba
osigurati, kao vrijednost predmeta spora uzet će se vrijednost predmeta
zaloga.

Članak 40. (NN [117/03](https://www.zakon.hr/cms.htm?id=33251),
[84/08](https://narodne-novine.nn.hr/clanci/sluzbeni/2008_07_84_2720.html),
[[25/13](https://www.zakon.hr/cms.htm?id=33267)](file:///C:\Users\Neno\Documents\Ustav%20RH%20i%20Zakoni\25\13),
[70/19](https://www.zakon.hr/cms.htm?id=39887),
[114/22](https://www.zakon.hr/cms.htm?id=53944))

Ako se tužbeni zahtjev ne odnosi na novčanu svotu, ali tužitelj u tužbi
navede da pristaje da umjesto udovoljenja tom zahtjevu primi određenu
novčanu svotu, kao vrijednost predmeta spora uzet će se ta svota.

U drugim slučajevima, kad se tužbeni zahtjev ne odnosi na novčanu svotu,
mjerodavna je vrijednost predmeta spora koju je tužitelj u tužbi
naznačio.

Ako je u slučaju iz stavka 2. ovoga članka tužitelj vrijednost predmeta
spora očito suviše visoko ili suviše nisko naznačio, tako da se
postavlja pitanje stvarne nadležnosti, sastava suda, vrste postupka,
ovlaštenja na zastupanje ili prava na naknadu troškova postupka, sud će,
po službenoj dužnosti ili na prigovor tuženika, najkasnije na pripremnom
ročištu, brzo i na prikladan način provjeriti točnost naznačene
vrijednosti te rješenjem protiv kojega nije dopuštena posebna žalba
odrediti vrijednost predmeta spora.

Ako se nakon upuštanja tuženika u raspravljanje o glavnoj stvari utvrdi
da je tužitelj propustio odrediti vrijednost predmeta spora, sud prvoga
stupnja će brzo i na prikladan način, nakon što strankama omogući da se
o tome izjasne, odrediti vrijednost predmeta spora rješenjem protiv
kojega nije dopuštena posebna žalba.

Ako prvostupanjski sud u slučaju iz stavka 4. ovoga članka ne utvrdi
vrijednost predmeta spora na način određen u tom stavku najkasnije do
zaključenja glavne rasprave, smatrat će se da je vrijednost predmeta
spora 6630,00 eura.

[]{#_Toc108615782 .anchor}4. Sastav suda

Članak 41. (NN [117/03](https://www.zakon.hr/cms.htm?id=33251),
[80/22](https://www.zakon.hr/cms.htm?id=52915))

U parničnom postupku u prvom stupnju sporove sudi sudac pojedinac, ako
zakonom nije određeno da sudi vijeće.

U drugom stupnju sudovi sude u vijeću, ako zakonom nije drugačije
određeno.

U oglednom postupku radi rješenja pitanja važnog za jedinstvenu primjenu
prava te u povodu prijedloga za dopuštenje revizije i revizije sud
odlučuje u vijeću, ako zakonom nije drugačije određeno.

Predsjednik vijeća može poduzimati samo one radnje u postupku i donositi
samo one odluke za čije je poduzimanje odnosno donošenje ovlašten ovim
Zakonom.

Članak 42. (NN [117/03](https://www.zakon.hr/cms.htm?id=33251))

Kad u prvom stupnju sudi vijeće, ono je sastavljeno od trojice sudaca,
ako zakonom nije drugačije određeno.

Članak 43. (NN [117/03](https://www.zakon.hr/cms.htm?id=33251))

Brisan.

Članak 44. (NN [117/03](https://www.zakon.hr/cms.htm?id=33251),
[[25/13](https://www.zakon.hr/cms.htm?id=33267)](file:///C:\Users\Neno\Documents\Ustav%20RH%20i%20Zakoni\25\13),
[80/22](https://www.zakon.hr/cms.htm?id=52915))

Kad odlučuje u drugom stupnju na sjednici vijeća, sud odlučuje u vijeću
sastavljenom od trojice sudaca, ako ovim Zakonom nije drugačije
određeno. U tom sastavu viši sud odlučuje i u svim drugim slučajevima,
ako zakonom nije drugačije određeno.

O žalbi protiv rješenja odlučuje sudac pojedinac višeg suda, ako ovim
Zakonom nije drugačije određeno.

Kad odlučuje o prijedlogu za dopuštenje revizije i reviziji protiv
drugostupanjskih odluka, Vrhovni sud Republike Hrvatske sudi u vijeću
sastavljenom od pet sudaca, ako ovim Zakonom nije drugačije određeno.

Članak 45. - brisan

[]{#_Toc108615783 .anchor}5. Mjesna nadležnost

**a) Općemjesna nadležnost**

Članak 46.

Ako zakonom nije određena isključiva mjesna nadležnost kojega drugog
suda, za suđenje je nadležan sud koji je općemjesno nadležan za
tuženika.

U slučajevima predviđenim u ovom Zakonu za suđenje je osim suda
općemjesne nadležnosti nadležan i drugi određeni sud.

Članak 47.

Za suđenje je općemjesno nadležan sud na čijem području tuženik ima
prebivalište.

Ako tuženik nema prebivalište u Republici Hrvatskoj, općemjesno nadležan
je sud na čijem području tuženik ima boravište.

Ako tuženik pored prebivališta ima i boravište u kojem drugom mjestu, a
prema okolnostima može se pretpostaviti da će tu dulje vrijeme boraviti,
općemjesno je nadležan i sud boravišta tuženika.

Članak 48. (NN [117/03](https://www.zakon.hr/cms.htm?id=33251))

Za suđenje u sporovima protiv pravnih osoba općemjesno je nadležan sud
na čijem se području nalazi njihovo registrirano sjedište.

Za suđenje u sporovima protiv županija, Grada Zagreba, gradova i općina
općemjesno je nadležan sud na čijem se području nalazi njihovo
predstavničko tijelo.

Za suđenje u sporovima protiv Republike Hrvatske općemjesno je nadležan
sud na čijem području tužitelj ima prebivalište, odnosno sjedište u
Republici Hrvatskoj. Ako tužitelj nema prebivalište, odnosno sjedište u
Republici Hrvatskoj, za suđenje u sporovima protiv Republike Hrvatske
općemjesno je nadležan sud na čijem se području nalazi Hrvatski sabor.

Članak 49.

Za suđenje u sporovima protiv državljanina Republike Hrvatske koji
stalno živi u inozemstvu, kamo je upućen na službu ili na rad od
državnog organa ili pravne osobe, općemjesno je nadležan sud njegova
posljednjeg prebivališta u Republici Hrvatskoj.

**b) Posebna mjesna nadležnost**

**Nadležnost za suparničare**

Članak 50.

Ako je jednom tužbom tuženo više osoba (članak 196. stavak 1. točka 1.),
a za njih ne postoji mjesna nadležnost istog suda, nadležan je sud koji
je mjesno nadležan za jednog od tuženika, a ako među njima ima glavnih i
sporednih obveznika, sud koji je mjesno nadležan za koga od glavnih
obveznika.

**Nadležnost u sporovima za zakonsko uzdržavanje**

Članak 51.

Za suđenje u sporovima za zakonsko uzdržavanje, ako je tužitelj osoba
koja traži uzdržavanje, nadležan je pored suda općemjesne nadležnosti i
sud na čijem području tužitelj ima prebivalište odnosno boravište.

Ako je u sporovima za zakonsko uzdržavanje s međunarodnim elementom sud
u Republici Hrvatskoj nadležan zato što tužitelj ima prebivalište u
Republici Hrvatskoj, mjesno je nadležan sud na čijem području tužitelj
ima prebivalište.

Ako nadležnost suda u Republici Hrvatskoj u sporovima o zakonskom
uzdržavanju postoji zato što tuženik ima imovinu u Republici Hrvatskoj
iz koje se može naplatiti uzdržavanje, mjesno je nadležan sud na čijem
se području nalazi ta imovina.

**Nadležnost u sporovima za naknadu štete**

Članak 52. (NN [117/03](https://www.zakon.hr/cms.htm?id=33251))

Za suđenje u sporovima o izvanugovornoj odgovornosti za štetu, osim suda
općemjesne nadležnosti, nadležan je i sud na čijem je području štetna
radnja počinjena ili sud na čijem je području štetna posljedica
nastupila.

Ako je šteta nastala zbog smrti ili tjelesne ozljede, nadležan je pored
suda iz stavka 1. ovog članka i sud na čijem području tužitelj ima
prebivalište odnosno boravište.

Odredbe st. 1. i 2. ovog članka primjenjivat će se i u sporovima protiv
društva osiguranja radi naknade štete trećim osobama na temelju propisa
o neposrednoj odgovornosti društva osiguranja, a odredba stavka 1. ovog
članka i u sporovima o regresnim zahtjevima po osnovi naknade štete
protiv regresnih dužnika.

**Nadležnost u sporovima radi zaštite prava na temelju jamstva
proizvođača**

Članak 53.

Za suđenje u sporovima za zaštitu prava na temelju pisanog jamstva
protiv proizvođača koji je jamstvo dao nadležan je, osim suda općemjesne
nadležnosti za tuženika, i sud općemjesne nadležnosti za prodavača koji
je pri prodaji stvari uručio kupcu pisano jamstvo proizvođača.

**Nadležnost u bračnim sporovima**

Članak 54.

Za suđenje u sporovima radi utvrđivanja postojanja ili nepostojanja
braka, poništaja braka ili rastave braka (bračni sporovi) nadležan je
pored suda općemjesne nadležnosti i sud na čijem su području bračni
drugovi imali posljednje zajedničko prebivalište.

Ako je u bračnim sporovima sud u Republici Hrvatskoj nadležan zato što
su bračni drugovi imali posljednje zajedničko prebivalište u Republici
Hrvatskoj odnosno zato što tužitelj ima prebivalište u Republici
Hrvatskoj, mjesno je nadležan sud na čijem su području bračni drugovi
imali posljednje zajedničko prebivalište odnosno sud na čijem području
tužitelj ima prebivalište.

Članak 54.a

Ako je u sporovima o imovinskim odnosima bračnih drugova sud u Republici
Hrvatskoj nadležan zato što se imovina bračnih drugova nalazi u
Republici Hrvatskoj ili zato što tužitelj u vrijeme podnošenja tužbe ima
prebivalište ili boravište u Republici Hrvatskoj, mjesno je nadležan sud
na čijem području tužitelj ima prebivalište ili boravište u vrijeme
podnošenja tužbe.

**Nadležnost u sporovima o utvrđivanju ili osporavanju očinstva ili
materinstva**

Članak 55.

U sporovima radi utvrđivanja ili osporavanja očinstva ili materinstva
dijete može podići tužbu bilo pred sudom općemjesne nadležnosti bilo
pred sudom na čijem području ima prebivalište odnosno boravište.

Ako je u sporovima radi utvrđivanja ili osporavanja očinstva ili
materinstva sud u Republici Hrvatskoj nadležan zato što tužitelj ima
prebivalište u Republici Hrvatskoj, mjesno je nadležan sud na čijem
području tužitelj ima prebivalište.

**Nadležnost u sporovima o nekretninama i zbog smetanja posjeda**

Članak 56. (NN [117/03](https://www.zakon.hr/cms.htm?id=33251))

Za suđenje u sporovima o pravu vlasništva i drugim stvarnim pravima na
nekretnini, u sporovima zbog smetanja posjeda na nekretnini te u
sporovima iz zakupnih ili najamnih odnosa na nekretnini isključivo je
nadležan sud na čijem se području nalazi nekretnina.

Ako nekretnina leži na području više sudova, nadležan je svaki od tih
sudova.

Za sporove zbog smetanja posjeda na pokretnim stvarima nadležan je pored
suda općemjesne nadležnosti i sud na čijem se području dogodilo
smetanje.

**Nadležnost u sporovima o zrakoplovu i brodu**

Članak 57.

Kad je za suđenje u sporovima o pravu vlasništva i drugim stvarnim
pravima na brodu i zrakoplovu te u sporovima iz zakupnih odnosa na brodu
i zrakoplovu nadležan sud u Republici Hrvatskoj, isključivo je mjesno
nadležan sud na čijem se području vodi upisnik u kojem je brod, odnosno
zrakoplov upisan.

Kad je za suđenje u sporovima zbog smetanja posjeda na brodovima odnosno
zrakoplovima iz stavka 1. ovog članka nadležan sud u Republici
Hrvatskoj, mjesno je nadležan pored suda na čijem se području vodi
upisnik u koji je brod odnosno zrakoplov upisan i sud na čijem se
području dogodilo smetanje.

Članak 58. (NN [80/22](https://www.zakon.hr/cms.htm?id=52915))

Brisan.

**Nadležnost po mjestu u kome se nalazi poslovna jedinica pravne osobe**

Članak 59. (NN [117/03](https://www.zakon.hr/cms.htm?id=33251))

Za suđenje u sporovima protiv pravne osobe koja ima poslovnu jedinicu
izvan svog sjedišta, ako spor nastane u povodu djelatnosti te jedinice,
pored suda općemjesne nadležnosti nadležan je i sud na čijem se području
ta poslovna jedinica nalazi.

**Nadležnost po mjestu gdje se nalazi zastupništvo strane osobe u
Republici Hrvatskoj**

Članak 60.

U sporovima protiv fizičke ili pravne osobe koja ima sjedište u
inozemstvu u pogledu obveza koje su zasnovane u Republici Hrvatskoj ili
im se u njoj ima udovoljiti, tužba se može podnijeti sudu u Republici
Hrvatskoj na čijem se području nalazi njezino stalno zastupništvo za
Republiku Hrvatsku ili sjedište tijela kome je povjereno da obavlja
njezine poslove.

**Nadležnost za sporove iz odnosa s ustrojstvenim jedinicama Oružanih
snaga Republike Hrvatske**

Članak 61.

U sporovima iz odnosa s ustrojstvenim jedinicama Oružanih snaga
Republike Hrvatske isključivo je nadležan sud na čijem području se
nalazi sjedište zapovjedništva ustrojstvene jedinice Oružanih snaga
Republike Hrvatske.

**Nadležnost u sporovima iz nasljednopravnih odnosa**

Članak 62.

Dok ostavinski postupak nije pravomoćno završen, za suđenje u sporovima
iz nasljednopravnih odnosa te u sporovima o potraživanjima vjerovnika
prema ostaviocu, pored suda općemjesne nadležnosti mjesno je nadležan i
sud na čijem se području nalazi sud koji provodi ostavinski postupak.

**Nadležnost za sporove u ovršnom i stečajnom postupku**

Članak 63. (NN [117/03](https://www.zakon.hr/cms.htm?id=33251))

Za suđenje u sporovima koji nastaju u tijeku i u povodu sudskog ili
upravnoga ovršnog postupka odnosno u tijeku i u povodu stečajnog
postupka mjesno je isključivo nadležan sud na čijem se području nalazi
sud koji provodi ovršni ili stečajni postupak odnosno sud na čijem se
području provodi upravna ovrha.

Članak 63.a (NN [117/03](https://www.zakon.hr/cms.htm?id=33251))

U sporovima u kojima je nad objema strankama otvoren stečajni postupak,
mjesno je nadležan sud pred kojim je protiv jedne od stranaka prije
otvoren stečajni postupak.

Iznimno od odredbe stavka 1. ovoga članka, u sporovima iz te odredbe o
izlučnim i razlučnim pravima, o postojanju ili nepostojanju tražbina
prema stečajnom dužniku, o postojanju obveza stečajne mase te o
pobijanju pravnih radnji stečajnoga dužnika, mjesno je nadležan sud na
čijem se području nalazi sjedište stečajnoga dužnika.

**Nadležnost po mjestu plaćanja**

Članak 64.

Za suđenje u sporovima imaoca mjenice ili čeka protiv potpisnika
nadležan je, pored suda općemjesne nadležnosti, i sud mjesta plaćanja.

**Nadležnost u sporovima iz radnih odnosa**

Članak 65.

Ako je u sporu iz radnog odnosa tužitelj radnik, za suđenje je nadležan,
pored suda koji je općemjesno nadležan za tuženika, i sud na čijem se
području rad obavlja ili se obavljao odnosno sud na čijem bi se području
rad morao obavljati te sud na čijem je području zasnovan radni odnos.

**Uzajamna nadležnost za tužbe protiv stranih državljana**

Članak 66.

Ako u stranoj državi državljanin Republike Hrvatske može biti tužen pred
sudom koji, prema odredbama ovog Zakona, ne bi bio mjesno nadležan za
suđenje u toj građanskopravnoj stvari, ista će nadležnost važiti i za
suđenje državljaninu te strane države pred sudom u Republici Hrvatskoj.

**c) Određivanje mjesne nadležnosti od višeg suda**

Članak 67. (NN [117/03](https://www.zakon.hr/cms.htm?id=33251))

Ako nadležni sud zbog izuzeća suca ili iz drugih razloga ne može
postupati, obavijestit će o tome neposredno viši sud, koji će odrediti
da u tom predmetu postupa drugi stvarno nadležni sud s njegova područja.

Članak 68. (NN [117/03](https://www.zakon.hr/cms.htm?id=33251),
[57/11](https://www.zakon.hr/cms.htm?id=33263))

Nadležni sud prvog stupnja može sam ili na prijedlog stranke zatražiti
od najvišeg suda određene vrste da odredi da u pojedinom predmetu
postupa drugi stvarno nadležni sud s njegova područja ako je očito da će
se tako lakše provesti postupak ili ako za to postoje drugi važni
razlozi.

O prijedlogu stranke iz stavka 1. ovoga članka odlučuje prvostupanjski
sud rješenjem protiv kojeg žalba nije dopuštena.

O zahtjevu prvostupanjskog suda iz stavka 1. ovoga članka odlučuje sudac
pojedinac najvišeg suda određene vrste.

Nadležni drugostupanjski sud može sam ili u povodu prijedloga stranke
zatražiti od Vrhovnog suda Republike Hrvatske da odredi da u pojedinom
predmetu postupa drugi stvarno nadležan sud ako je očito da će se tako
lakše provesti postupak ili ako za to postoje drugi važni razlozi. U tom
se slučaju stavci 2. i 3. ovoga članka primjenjuju na odgovarajući
način.

Članak 69.

Ako je za suđenje nadležan sud u Republici Hrvatskoj, ali se prema
odredbama ovoga Zakona ne može utvrditi koji je sud mjesno nadležan,
Vrhovni sud Republike Hrvatske, na prijedlog stranke odredit će koji će
stvarno nadležni sud biti mjesno nadležan.

**d) Sporazum o mjesnoj nadležnosti**

Članak 70. (NN [117/03](https://www.zakon.hr/cms.htm?id=33251))

Ako zakonom nije određena isključiva mjesna nadležnost suda, stranke se
mogu sporazumjeti da im u prvom stupnju sudi sud koji nije mjesno
nadležan, uz uvjet da je taj sud stvarno nadležan.

Ako je zakonom određeno da su za suđenje u određenom sporu mjesno
nadležna dva suda ili više sudova, stranke se mogu sporazumjeti da im u
prvom stupnju sudi jedan od tih sudova ili drugi stvarno nadležni sud.

Taj sporazum važi samo ako je sastavljen u pisanom obliku i ako se tiče
određenog spora ili više sporova koji svi proistječu iz određenog
pravnog odnosa.

Sporazum o mjesnoj nadležnosti sklopljen je u pisanom obliku i ako je
sklopljen razmjenom pisama, brzojava, teleksa ili drugih
telekomunikacijskih sredstava koja omogućavaju pisani dokaz o
sklopljenom ugovoru.

Ispravu o sporazumu tužitelj mora priložiti uz tužbu.

[]{#_Toc108615784 .anchor}Glava treća IZUZEĆE

Članak 71. (NN [117/03](https://www.zakon.hr/cms.htm?id=33251))

Sudac ne može obavljati sudačku dužnost:

1\) ako je sam stranka, zakonski zastupnik ili punomoćnik stranke, ako
je sa strankom u odnosu suovlaštenika, suobveznika ili regresnog
obveznika ili ako je u istom predmetu saslušan kao svjedok ili vještak;

2\) ako stalno ili privremeno radi u pravnoj osobi koja je stranka u
postupku;

3\) ako mu je stranka ili zakonski zastupnik ili punomoćnik stranke
srodnik po krvi u pravoj liniji do bilo kog stupnja, a u pobočnoj liniji
do četvrtog stupnja ili mu je bračni drug, izvanbračni drug ili srodnik
po tazbini do drugog stupnja, bez obzira na to je li brak prestao ili
nije;

4\) ako je skrbnik, usvojitelj ili usvojenik stranke, njezina zakonskog
zastupnika ili punomoćnika;

5\) ako je u istom predmetu sudjelovao u postupku pred nižim sudom ili
pred kojim drugim tijelom;

6\) ako je u stečajnom postupku u povodu kojega je došlo do spora
sudjelovao ili sudjeluje kao stečajni sudac ili član stečajnog vijeća,

7\) ako postoje druge okolnosti koje dovode u sumnju njegovu
nepristranost.

Članak 72. (NN [117/03](https://www.zakon.hr/cms.htm?id=33251))

Sudac, čim sazna da postoji koji od razloga za izuzeće iz članka 71.
toč. 1. do 6. ovog Zakona, dužan je prekinuti svaki rad na tom predmetu
i o tome obavijestiti predsjednika suda, koji će mu odrediti zamjenika.
Ako je riječ o izuzeću predsjednika suda, on će odrediti sebi zamjenika
iz reda sudaca tog suda, a ako to nije moguće, postupit će prema članku
67. ovog Zakona.

Ako sudac smatra da postoje druge okolnosti koje dovode u sumnju njegovu
nepristranost (članak. 71. točka 7.), obavijestit će o tome predsjednika
suda, koji će odlučiti o izuzeću. Do donošenja rješenja predsjednika
suda sudac može poduzimati samo one radnje za koje postoji opasnost od
odgode.

Članak 73. (NN [117/03](https://www.zakon.hr/cms.htm?id=33251),
[70/19](https://www.zakon.hr/cms.htm?id=39887))

Stranke mogu tražiti izuzeće samo suca koji sudjeluje u određenom
postupku, odnosno predsjednika suda koji o zahtjevu za izuzeće treba
odlučiti.

Nije dopušten zahtjev za izuzeće:

1\) kojim se uopćeno traži izuzeće svih sudaca nekoga suda ili svih
sudaca koji bi mogli suditi u nekom predmetu,

2\) o kojem je već odlučeno,

3\) u kojem nije naveden obrazloženi razlog zbog kojeg se traži izuzeće.

Zahtjeve iz stavka 2. ovoga članka odbacit će sudac pojedinac ili
predsjednik vijeća pred kojim teče postupak u povodu kojeg je izuzeće
zatraženo.

Protiv rješenja iz stavka 3. ovoga članka posebna žalba nije dopuštena.

Ako je zahtjev za izuzeće iz stavka 2. ovoga članka podnesen u povodu
pravnog lijeka, odbacit će ga predsjednik prvostupanjskog suda.

Stranka je dužna podnijeti zahtjev za izuzeće suca čim sazna da postoji
razlog za izuzeće, a najkasnije do završetka rasprave; a ako nije bilo
rasprave, do donošenja odluke pred nadležnim sudom.

Članak 74. (NN [117/03](https://www.zakon.hr/cms.htm?id=33251),
[57/11](https://www.zakon.hr/cms.htm?id=33263))

O zahtjevu stranke za izuzeće odlučuje predsjednik suda, ako zakonom
nije drugačije određeno.

Ako stranka traži izuzeće predsjednika suda, odluku o izuzeću donosi
predsjednik neposredno višeg suda.

O zahtjevu stranaka za izuzeće predsjednika Vrhovnog suda Republike
Hrvatske odlučuje vijeće sastavljeno od pet sudaca toga suda.

Prije donošenja rješenja o izuzeću uzet će se izjava od suca čije se
izuzeće traži, a prema potrebi obavit će se i drugi izviđaji.

Protiv rješenja kojim se zahtjev za izuzeće prihvaća nije dopuštena
žalba, a protiv rješenja kojim se zahtjev odbacuje ili odbija nije
dopuštena posebna žalba.

Članak 75. (NN [117/03](https://www.zakon.hr/cms.htm?id=33251))

Kad sudac pojedinac, predsjednik vijeća, član vijeća ili predsjednik
suda sazna da je stavljen zahtjev za njegovo izuzeće, dužan je
obustaviti svaki rad na tom predmetu, a ako je izuzeće zatraženo zbog
razloga iz članka 71. točke 7. ovoga Zakona, može do donošenja rješenja
o zahtjevu poduzimati samo one radnje za koje postoji opasnost od
odgode.

Iznimno od odredbe stavka 1. ovoga članka sudac pojedinac ili
predsjednik vijeća može rješenjem protiv kojega nije dopuštena žalba
odlučiti nastaviti s radom ako ocijeni da je zahtjev za izuzeće očito
neosnovan i da je postavljen radi sprječavanja ili ometanja suda u
poduzimanju određenih radnji, odnosno radi odugovlačenja postupka.

U slučaju iz stavka 2. ovoga članka sudac pojedinac ili predsjednik
vijeća će odrediti da se spis predmeta umnoži te da se prijepis spisa
zajedno sa zahtjevom za izuzeće proslijedi na odlučivanje.

Ako zahtjev za izuzeće bude prihvaćen, radnje koje su poduzete i odluke
koje su donesene u smislu stavka 2. i 3. ovoga članka ukinut će sudac
pojedinac ili predsjednik vijeća koji će preuzeti vođenje postupka.

Sud će novčano kazniti, uz odgovarajuću primjenu odredaba članka 10.
ovoga Zakona, stranku i umješača, odnosno njihova zastupnika ako se
utvrdi da je zahtjev za izuzeće očito neosnovan i da je podnesen samo
zato da bi se omelo ili spriječilo sud u poduzimanju nekih radnji ili
radi odugovlačenja postupka.

Na zahtjev protivne stranke sud će bez odgode rješenjem odlučiti o
naknadi troškova postupka koji su toj stranci uzrokovani postavljanjem
neosnovanoga zahtjeva za izuzeće. Protiv toga rješenja posebna žalba
nije dopuštena, a na temelju njega ovrha se može tražiti i prije njegove
pravomoćnosti.

Članak 76. (NN [117/03](https://www.zakon.hr/cms.htm?id=33251))

Odredbe o izuzeću sudaca primjenjivat će se na odgovarajući način i na
sudske savjetnike i zapisničare.

O izuzeću sudskih savjetnika i zapisničara odlučuje sudac pojedinac ili
predsjednik vijeća.

[]{#_Toc108615785 .anchor}Glava četvrta STRANKE I NJIHOVI ZAKONSKI
ZASTUPNICI

Članak 77. (NN [117/03](https://www.zakon.hr/cms.htm?id=33251))

Stranka u postupku može biti svaka fizička i pravna osoba.

Posebnim propisima određuje se tko može biti stranka u postupku osim
fizičkih i pravnih osoba.

Parnični sud može, iznimno, s pravnim učinkom u određenoj parnici,
priznati svojstvo stranke i onim oblicima udruživanja koji nemaju
stranačku sposobnost prema odredbama st. 1. i 2. ovog članka ako utvrdi
da, s obzirom na predmet spora, u suštini udovoljavaju bitnim uvjetima
za stjecanje stranačke sposobnosti, a osobito ako raspolažu imovinom na
kojoj se može provesti ovrha.

Protiv rješenja iz stavka 3. ovog članka kojim se priznaje svojstvo
stranke u parnici nije dopuštena posebna žalba.

Članak 78. (NN [117/03](https://www.zakon.hr/cms.htm?id=33251))

Kad su državni odvjetnik ili koje drugo državno tijelo zakonom ovlašteni
pokrenuti parnični postupak oni mogu poduzimati radnje u postupku
potrebne za ostvarivanje svojih ovlasti.

Članak 79.

Stranka koja je potpuno poslovno sposobna može sama obavljati radnje u
postupku (parnična sposobnost).

Punoljetna osoba kojoj je djelomično ograničena poslovna sposobnost
parnično je sposobna u granicama svoje poslovne sposobnosti.

Maloljetnik koji nije stekao potpunu poslovnu sposobnost parnično je
sposoban u granicama u kojima mu se priznaje poslovna sposobnost.

Članak 80.

Stranku koja nema parničnu sposobnost zastupa njezin zakonski zastupnik.

Zakonski zastupnik određuje se zakonom ili aktom nadležnoga državnog
organa donesenim na temelju zakona.

Članak 81.

Zakonski zastupnik može u ime stranke poduzimati sve radnje u postupku,
ali ako je za podnošenje ili povlačenje tužbe, za priznanje odnosno za
odricanje od tužbenog zahtjeva, za zaključenje nagodbe ili za
poduzimanje drugih radnji u postupku u posebnim propisima određeno da
zastupnik mora imati posebno ovlaštenje, on može te radnje poduzimati
samo ako ima takvo ovlaštenje.

Osoba koja se pojavljuje kao zakonski zastupnik dužna je na zahtjev suda
dokazati da je zakonski zastupnik. Kad je za poduzimanje određenih
radnji u postupku potrebno posebno ovlaštenje, zakonski zastupnik dužan
je dokazati da ima takvo ovlaštenje.

Kad sud ustanovi da zakonski zastupnik osobe pod skrbništvom ne pokazuje
potrebnu pažnju u zastupanju, obavijestit će o tome centar za socijalnu
skrb. Ako bi zbog propuštanja zastupnika mogla nastati šteta za osobu
pod skrbništvom, sud će zastati s postupkom i predložiti da se odredi
drugi zakonski zastupnik.

Članak 82.

U tijeku cijelog postupka sud će, po službenoj dužnosti, paziti može li
osoba koja se pojavljuje kao stranka biti stranka u postupku i je li
parnično sposobna, zastupa li parnično nesposobnu stranku njezin
zakonski zastupnik i ima li zakonski zastupnik posebno ovlaštenje kad je
ono potrebno.

Članak 83.

Kad sud utvrdi da osoba koja se pojavljuje kao stranka ne može biti
stranka u postupku, a taj se nedostatak može otkloniti, pozvat će
tužitelja da izvrši potrebne ispravke u tužbi ili će poduzeti druge
mjere da bi se postupak mogao nastaviti s osobom koja može biti stranka
u postupku.

Isto tako, kad sud utvrdi da stranka nema zakonskog zastupnika ili da
zakonski zastupnik nema posebno ovlaštenje kad je ono potrebno, zatražit
će da nadležni centar za socijalnu skrb postavi skrbnika parnično
nesposobnoj osobi odnosno pozvat će zakonskog zastupnika da pribavi
posebno ovlaštenje ili će poduzeti druge mjere koje su potrebne da bi
parnično nesposobna stranka bila pravilno zastupana.

Sud može odrediti stranci rok za otklanjanje nedostataka iz st. 1. i 2.
ovog članka.

Dok se ne otklone ti nedostaci, mogu se u postupku poduzimati samo one
radnje zbog čije bi odgode mogle nastati štetne posljedice za stranku.

Ako se navedeni nedostaci ne mogu otkloniti ili ako određeni rok
bezuspješno protekne, sud će rješenjem ukinuti radnje provedene u
postupku ako su zahvaćene tim nedostacima i odbaciti tužbu ako su
nedostaci takve prirode da sprečavaju daljnje vođenje parnice.

Protiv rješenja kojim se naređuju mjere za otklanjanje nedostataka nije
dopuštena žalba.

Članak 84. (NN [117/03](https://www.zakon.hr/cms.htm?id=33251),
[70/19](https://www.zakon.hr/cms.htm?id=39887))

Ako se u tijeku postupka pred prvostupanjskim sudom pokaže da bi redovan
postupak oko postavljanja zakonskog zastupnika tuženiku trajao dugo,
tako da bi zbog toga za jednu ili obje stranke mogle nastati štetne
posljedice, sud će tuženiku na njegov trošak postaviti privremenog
zastupnika.

Uz uvjet iz stavka 1. ovog članka sud će postaviti tuženiku privremenog
zastupnika osobito u ovim slučajevima:

1\) ako tuženik nije parnično sposoban, a nema zakonskog zastupnika;

2\) ako postoje suprotni interesi tuženika i njegova zakonskog
zastupnika;

3\) ako obje stranke imaju istoga zakonskog zastupnika;

4\) ako je boravište tuženika nepoznato, a tuženik nema punomoćnika;

5\) ako se tuženik ili njegov zakonski zastupnik, koji nemaju
punomoćnika u Republici Hrvatskoj, nalaze u inozemstvu, a dostava se
nije mogla obaviti.

O postavljanju privremenog zastupnika sud će bez odgode obavijestiti
centar za socijalnu skrb, a i stranke kad je to moguće.

Sud može privremenoga zastupnika postaviti i pravnoj osobi,
primjenjujući na odgovarajući način odredbe prethodnih stavaka ovoga
članka.

Ako se tijekom postupka nakon podnošenja tužbe i u odnosu na tužitelja
ostvare razlozi zbog kojih je prema prethodnim odredbama ovoga članka
moguće tuženiku postaviti privremenoga zastupnika, sud će privremenoga
zastupnika postaviti i tužitelju na njegov trošak.

Članak 85. (NN [117/03](https://www.zakon.hr/cms.htm?id=33251),
[70/19](https://www.zakon.hr/cms.htm?id=39887))

Privremeni zastupnik ima u postupku za koji je postavljen sva prava i
dužnosti zakonskog zastupnika.

Ta prava i dužnosti privremeni zastupnik vrši sve dok se stranka ili
njezin punomoćnik ne pojavi pred sudom odnosno dok centar za socijalnu
skrb ne obavijesti sud da je postavio skrbnika.

Sredstva za pokriće troškova postavljanja i rada privremenog zastupnika
dužan je predujmiti tužitelj, osim ako se privremeni zastupnik postavlja
tužitelju zbog razloga iz članka 84. stavka 2. točaka 4. i 5., na
temelju rješenja suda protiv kojeg nije dopuštena posebna žalba. Ako
tužitelj ne predujmi ta sredstva u roku koji je odredio sud u svom
rješenju, sud će tužbu odbaciti.

Članak 86. (NN [117/03](https://www.zakon.hr/cms.htm?id=33251),
[[25/13](https://www.zakon.hr/cms.htm?id=33267)](file:///C:\Users\Neno\Documents\Ustav%20RH%20i%20Zakoni\25\13))

Ako je privremeni zastupnik postavljen stranci iz razloga navedenih u
članku 84. stavku 2. toč. 4. i 5. ovog Zakona, sud će izdati oglas koji
će objaviti u »Narodnim novinama« i na oglasnoj ploči suda, a prema
potrebi i na drugi prikladan način.

Oglas treba da sadrži: naznaku suda koji je postavio privremenog
zastupnika, zakonsku osnovu, ime stranke kojoj se postavlja zastupnik,
predmet spora, ime zastupnika i njegov osobni identifikacijski broj,
prebivalište, odnosno boravište te upozorenje da će zastupnik zastupati
stranku u postupku sve dok se stranka ili njezin punomoćnik ne pojavi
pred sudom odnosno dok centar za socijalnu skrb ne obavijesti sud da je
postavio skrbnika.

Članak 87.

Brisan

Članak 88.

Strani državljanin koji nije parnično sposoban prema zakonu države čiji
je državljanin, a parnično je sposoban prema zakonu Republike Hrvatske,
može sam poduzimati radnje u postupku. Zakonski zastupnik može
poduzimati radnje u postupku samo dok strani državljanin ne izjavi da
sam preuzima vođenje parnice.

[]{#_Toc108615786 .anchor}Glava peta PUNOMOĆNICI

Članak 89.

Stranke mogu poduzimati radnje u postupku osobno ili preko punomoćnika,
ali sud može pozvati stranku koja ima punomoćnika da se pred sudom
osobno izjasni o činjenicama koje treba utvrditi u parnici.

Stranka koju zastupa punomoćnik može uvijek doći pred sud i davati
izjave pored svog punomoćnika.

Članak 89.a(NN [117/03](https://www.zakon.hr/cms.htm?id=33251))

Stranku kao punomoćnik može zastupati samo odvjetnik, ako zakonom nije
drugačije određeno.

Stranku može kao punomoćnik zastupati osoba koja je s njome u radnom
odnosu, ako je potpuno poslovno sposobna.

Stranku kao punomoćnik može zastupati srodnik po krvi u pravoj liniji,
brat, sestra ili bračni drug -- ako je potpuno poslovno sposoban i ako
se ne bavi nadripisarstvom.

Članak 90. (NN [117/03](https://www.zakon.hr/cms.htm?id=33251))

Ako se kao punomoćnik pojavi osoba koja ne može biti punomoćnikom prema
odredbama članka 89.a ovoga Zakona, sud će takvoj osobi uskratiti
daljnje zastupanje i o tome obavijestiti stranku.

Žalba protiv rješenja o uskrati zastupanja ne zadržava provedbu
rješenja.

Ako utvrdi da punomoćnik koji nije odvjetnik nije sposoban obavljati tu
dužnost, sud će upozoriti stranku na štetne posljedice koje mogu nastati
zbog nepravilnog zastupanja.

Članak 91. (NN [114/22](https://www.zakon.hr/cms.htm?id=53944))

Ako u parnicama o imovinskopravnim zahtjevima vrijednost predmeta spora
prelazi 6630,00 eura, punomoćnici pravnih osoba mogu biti samo osobe
koje imaju položen pravosudni ispit.

Članak 91.a (NN
[84/08](https://narodne-novine.nn.hr/clanci/sluzbeni/2008_07_84_2720.html),
[70/19](https://www.zakon.hr/cms.htm?id=39887),
[80/22](https://www.zakon.hr/cms.htm?id=52915))

Stranka može podnijeti prijedlog za dopuštenje revizije i reviziju preko
opunomoćenika koji je odvjetnik.

Iznimno od stavka 1. ovoga članka, stranka može sama podnijeti prijedlog
za dopuštenje revizije i reviziju ako ima položen pravosudni ispit,
odnosno za nju može prijedlog za dopuštenje revizije i reviziju
podnijeti kao opunomoćenik osoba koja ju je prema odredbama ovoga ili
kojega drugog zakona ovlaštena zastupati u tom svojstvu iako nije
odvjetnik -- ako ima položen pravosudni ispit.

Stranka, odnosno njezin opunomoćenik iz stavka 2. ovoga članka dužni su
uz prijedlog za dopuštenje revizije ili reviziju dokazati da imaju
položen pravosudni ispit.

Članak 92.

Radnje u postupku što ih punomoćnik poduzima u granicama punomoći imaju
isti pravni učinak kao da ih je poduzela sama stranka.

Članak 93.

Stranka može izmijeniti ili opozvati izjavu svog punomoćnika na ročištu
na kome je ta izjava dana.

Ako je punomoćnik priznao koju činjenicu na ročištu kome stranka nije
prisustvovala ili je koju činjenicu priznao u podnesku, a stranka to
priznanje kasnije izmijeni ili opozove, sud će cijeniti obje izjave
prema članku 221. stavku 2. ovog Zakona.

Članak 94.

Opseg punomoći određuje stranka.

Stranka može ovlastiti punomoćnika da poduzima samo određene radnje ili
da poduzima sve radnje u postupku.

Članak 95. (NN [117/03](https://www.zakon.hr/cms.htm?id=33251),
[[25/13](https://www.zakon.hr/cms.htm?id=33267)](file:///C:\Users\Neno\Documents\Ustav%20RH%20i%20Zakoni\25\13),
[114/22](https://www.zakon.hr/cms.htm?id=53944))

Ako je stranka izdala odvjetniku punomoć za vođenje parnice, a nije
pobliže odredila ovlaštenja u punomoći, odvjetnik je ovlašten na temelju
takve punomoći:

1\) obavljati sve radnje u postupku, a osobito podnijeti tužbu, povući
je, priznati tužbeni zahtjev ili se odreći tužbenog zahtjeva, zaključiti
nagodbu, podnijeti pravni lijek i odreći se ili odustati od njega te
zahtijevati izdavanje mjera osiguranja;

2\) stavljati zahtjev za ovrhu ili osiguranje i poduzimati potrebne
radnje u postupku u povodu takva zahtjeva;

3\) od protivne stranke primiti dosuđene troškove;

4\) punomoć prenijeti na drugog odvjetnika ili ovlastiti drugog
odvjetnika na poduzimanje samo pojedinih radnji u postupku.

Za podnošenje prijedloga za ponavljanje postupka odvjetniku je potrebna
posebna punomoć, ako je od pravomoćnosti odluke proteklo više od šest
mjeseci.

Odvjetnički vježbenik bez položenoga pravosudnog ispita može
zamjenjivati odvjetnika kod kojeg je zaposlen samo pred sudom prvoga
stupnja, u postupcima čija vrijednost predmeta spora nije veća od
6630,00 eura.

Odvjetnički vježbenik s položenim pravosudnim ispitom može zamjenjivati
odvjetnika bez ikakvih ograničenja.

Članak 95.a (NN
[84/08](https://narodne-novine.nn.hr/clanci/sluzbeni/2008_07_84_2720.html))

Ako je odvjetniku privremeno obustavljeno pravo na obavljanje
odvjetništva, tada ga zamjenjuje privremeni zamjenik kojem pripadaju sva
prava koja ima odvjetnik kojeg zamjenjuje i bez punomoći stranaka.

Privremeni zamjenik je dužan sudu podnijeti rješenje o postavljanju za
privremenog zamjenika prigodom obavljanja prve radnje u postupku.

Ako odvjetnik prestane obavljati odvjetništvo, tada je preuzimatelj
njegova ureda dužan bez posebne punomoći zastupati stranku najdulje šest
mjeseci od dana kada je odvjetnik prestao obavljati odvjetništvo.

Preuzimatelj ureda dužan je o tome, bez odgode, obavijestiti sud i
stranku koju zastupa.

Članak 96.

Ako stranka u punomoći nije pobliže odredila ovlaštenja punomoćnika,
punomoćnik koji nije odvjetnik može, na temelju takve punomoći,
obavljati sve radnje u postupku, ali mu je uvijek potrebno izričito
ovlaštenje za povlačenje tužbe, za priznanje ili za odricanje od
tužbenog zahtjeva, za zaključenje nagodbe, za odricanje ili odustanak od
pravnog lijeka i za prenošenje punomoći na drugu osobu te za podnošenje
izvanrednih pravnih lijekova.

Članak 97.

Stranka izdaje punomoć u pisanom obliku ili usmeno na zapisnik kod suda.

Stranka koja nije pismena ili nije u stanju potpisati se stavit će na
pismenu punomoć umjesto potpisa otisak kažiprsta. Ako se u tom slučaju
punomoć izdaje osobi koja nije odvjetnik, potrebna je prisutnost dvojice
svjedoka koji će se potpisati na punomoći.

Ako posumnja u istinitost pisane punomoći, sud može rješenjem odrediti
da se podnese ovjerena punomoć. Protiv tog rješenja nije dopuštena
žalba.

Članak 98.

Punomoćnik je dužan pri prvoj radnji u postupku podnijeti punomoć.

Sud može dopustiti da radnje u postupku za stranku privremeno obavi
osoba koja nije podnijela punomoć, ali će istovremeno narediti toj osobi
da naknadno u određenom roku podnese punomoć ili odobrenje stranke za
obavljanje parnične radnje.

Dok ne protekne rok za podnošenje punomoći, sud će odgoditi donošenje
odluke. Ako taj rok bezuspješno protekne, sud će nastaviti postupak, ne
uzimajući u obzir radnje što ih je obavila osoba bez punomoći.

Sud je dužan u tijeku cijelog postupka paziti je li osoba koja se
pojavljuje kao punomoćnik ovlaštena za zastupanje. Ako sud utvrdi da
osoba koja se pojavljuje kao punomoćnik nije ovlaštena za zastupanje,
ukinut će parnične radnje što ih je ta osoba poduzela ako te radnje nije
stranka naknadno odobrila.

Članak 99.

Stranka može punomoć u svako vrijeme opozvati, a punomoćnik je može u
svako vrijeme otkazati.

Opozivanje odnosno otkaz punomoći mora se saopćiti sudu pred kojim se
vodi postupak u pisanom obliku ili usmeno na zapisnik.

Opozivanje odnosno otkaz punomoći važi za protivnu stranku od časa kad
joj je saopćen.

Poslije otkaza punomoći punomoćnik je dužan još mjesec dana obavljati
radnje za osobu koja mu je izdala punomoć ako je potrebno da od nje
otkloni kakvu štetu koja bi u to vrijeme mogla nastati.

Članak 100. (NN [117/03](https://www.zakon.hr/cms.htm?id=33251))

Ako je punomoćniku dano ovlaštenje da može obavljati sve radnje u
postupku, a stranka izgubi parničnu sposobnost, odnosno njezin zakonski
zastupnik umre ili izgubi poslovnu sposobnost, ili ako zakonski
zastupnik bude razriješen dužnosti, punomoćnik je ovlašten i nadalje
poduzimati radnje u postupku, ali novi zakonski zastupnik može opozvati
punomoć.

U slučajevima navedenim u stavku 1. ovog članka punomoćniku koji nije
odvjetnik uvijek prestaju ovlaštenja koja se u punomoći moraju izričito
navesti (članak 96).

Članak 101. (NN [117/03](https://www.zakon.hr/cms.htm?id=33251))

Smrću fizičke osobe, odnosno prestankom pravne osobe prestaje i punomoć
koju je ona izdala.

U slučaju stečaja punomoć koju je izdao stečajni dužnik prestaje kad
prema važećim propisima nastupe pravne posljedice otvaranja stečajnog
postupka, ako zakonom nije drugačije određeno.

Iznimno od odredaba st. 1. i 2. ovog članka, punomoćnik je dužan još
mjesec dana obavljati radnje u postupku ako je potrebno da od stranke
otkloni štetu.

[]{#_Toc108615787 .anchor}Glava šesta JEZIK U POSTUPKU

Članak 102. (NN [117/03](https://www.zakon.hr/cms.htm?id=33251))

Stranke i drugi sudionici u postupku imaju pravo pri sudjelovanju na
ročištima i pri usmenom poduzimanju drugih procesnih radnji pred sudom
upotrebljavati svoj jezik. Ako se postupak ne vodi na jeziku stranke
odnosno drugih sudionika u postupku, osigurat će im se usmeno prevođenje
na njihov jezik onoga što se na ročištu iznosi te usmeno prevođenje
isprava koje se na ročištu koriste radi dokazivanja.

Stranke i drugi sudionici u postupku poučit će se o pravu da usmeni
postupak pred sudom prate na svom jeziku uz pomoć tumača. Oni se mogu
odreći prava na prevođenje ako izjave da znaju jezik na kojem se vodi
postupak. U zapisniku će se zabilježiti da im je dana pouka te izjave
stranaka odnosno sudionika.

Prevođenje obavljaju tumači.

Troškovi prevođenja padaju na teret stranke ili sudionika kojega se
tiču.

Članak 103. (NN [117/03](https://www.zakon.hr/cms.htm?id=33251))

Pozivi, odluke i druga pismena upućuju se strankama i drugim sudionicima
u postupku na hrvatskom jeziku i latiničnom pismu.

Članak 104. (NN [117/03](https://www.zakon.hr/cms.htm?id=33251))

Stranke i drugi sudionici u postupku upućuju sudu svoje tužbe, žalbe i
druge podneske na hrvatskom jeziku i latiničnom pismu.

Članak 105. (NN [117/03](https://www.zakon.hr/cms.htm?id=33251))

Uporaba jezika i pisma nacionalnih manjina u parničnom postupku uređuje
se posebnim zakonom.

Troškovi prevođenja na jezik nacionalne manjine koji nastanu primjenom
odredaba Ustava Republike Hrvatske, ovoga Zakona te drugih zakona o
pravu pripadnika nacionalnih manjina na uporabu svoga jezika padaju na
teret sredstava suda.

[]{#_Toc108615788 .anchor}Glava sedma PODNESCI

Članak 106. (NN [117/03](https://www.zakon.hr/cms.htm?id=33251),
[[25/13](https://www.zakon.hr/cms.htm?id=33267)](file:///C:\Users\Neno\Documents\Ustav%20RH%20i%20Zakoni\25\13))

Tužba, odgovor na tužbu, pravni lijekovi i druge izjave, prijedlozi i
saopćenja koji se daju izvan rasprave podnose se u pisanom obliku
(podnesci).

Podnesci moraju biti razumljivi i moraju sadržavati sve ono što je
potrebno da bi se u vezi s njima moglo postupiti. Podnesci osobito
trebaju sadržavati: oznaku suda, ime, prebivalište, odnosno boravište
stranaka, njihovih zakonskih zastupnika i punomoćnika, ako ih imaju,
osobni identifikacijski broj stranke koja podnosi podnesak, predmet
spora, sadržaj izjave i potpis podnositelja.

Stranka, odnosno njezin zastupnik potpisuju podnesak na njegovu kraju.

Ako izjava sadrži kakav zahtjev, stranka treba da u podnesku navede
činjenice na kojima temelji zahtjev i dokaze kad je to potrebno.

Izjava koja se daje podneskom može se, umjesto podneskom, dati usmeno na
zapisnik kod parničnog suda.

Podnesci u elektroničkom obliku

Članak 106.a (NN [70/19](https://www.zakon.hr/cms.htm?id=39887),
[80/22](https://www.zakon.hr/cms.htm?id=52915))

Podnesak se može podnijeti u elektroničkom obliku putem informacijskog
sustava.

Podnesak u elektroničkom obliku mora biti potpisan kvalificiranim
elektroničkim potpisom u skladu s posebnim propisima. Podnesak u
elektroničkom obliku potpisan kvalificiranim elektroničkim potpisom
smatrat će se vlastoručno potpisanim.

Dan kada je informacijski sustav podnositelju potvrdio primitak podneska
smatra se danom predaje podneska sudu kojemu je upućen.

Ako podnesak podnesen u elektroničkom obliku nije prikladan za obradu na
sudu, sud će o tome elektroničkim putem obavijestiti podnositelja i
naložiti mu da podnesak ispravi u skladu s uputom.

Iznimno od stavka 1. ovoga članka, državna tijela, državno odvjetništvo,
odvjetnici, javni bilježnici, sudski vještaci, sudski procjenitelji,
sudski tumači, stečajni upravitelji, povjerenici, punomoćnici iz članka
434.a ovoga Zakona, povjerenici u postupku stečaja potrošača,
likvidatori, posebni skrbnici zaposleni u Centru za posebno skrbništvo,
pravne osobe te fizičke osobe (obrtnici, liječnici i dr.) koje obavljaju
registriranu djelatnost u sporovima koji se tiču te djelatnosti uvijek
su dužni podneske podnositi u elektroničkom obliku.

Ako osoba iz stavka 5. ovoga članka podnesak ne podnese u elektroničkom
obliku, sud će podnositelju naložiti da u roku od osam dana podnesak
dostavi u elektroničkom obliku. Ako podnositelj ne dostavi podnesak u
elektroničkom obliku u određenom roku, smatrat će se da je podnesak
povučen.

Ministarstvo nadležno za poslove pravosuđa uspostavlja informacijski
sustav.

Pretpostavke za podnošenje podnesaka i dostavu u elektroničkom obliku,
oblike zapisa podnesaka u elektroničkom obliku te organizaciju i
djelovanje informacijskog sustava uređuju se pravilnikom koji donosi
ministar nadležan za poslove pravosuđa.

Članak 107.

Podnesci koje treba dostaviti protivnoj stranci predaju se sudu u
dovoljnom broju primjeraka za sud i protivnu stranku. Tako treba
postupiti i kad se uz podnesak podnose prilozi.

Ako je na protivnoj strani više osoba koje imaju zajedničkoga zakonskog
zastupnika ili punomoćnika mogu se za sve te osobe podnesci i prilozi
predavati u jednom primjerku.

Članak 108.

Isprave koje se prilažu podnesku podnose se u izvorniku ili u prijepisu.

Ako stranka priloži ispravu u izvorniku, sud će takvu ispravu zadržati,
a protivnoj stranci dopustiti da je razgleda. Kad prestane potreba da se
takva isprava drži u sudu, vratit će se podnosiocu na njegov zahtjev,
ali sud može tražiti od podnosioca da spisima priloži prijepis isprave.

Ako je isprava priložena u prijepisu, sud će na zahtjev protivne stranke
pozvati podnosioca da podnese sudu ispravu u izvorniku, a protivnoj
stranci dopustiti da je pregleda. Kad je to potrebno, sud će odrediti
rok u kojem se isprava ima predati odnosno pregledati.

Protiv tih rješenja nije dopuštena žalba.

Članak 109. (NN [117/03](https://www.zakon.hr/cms.htm?id=33251),
[84/08](https://narodne-novine.nn.hr/clanci/sluzbeni/2008_07_84_2720.html),
[[25/13](https://www.zakon.hr/cms.htm?id=33267)](file:///C:\Users\Neno\Documents\Ustav%20RH%20i%20Zakoni\25\13))

Ako podnesak nije razumljiv ili ne sadržava sve što je potrebno da bi se
po njemu moglo postupiti, sud će podnositelju naložiti da podnesak
ispravi odnosno dopuni u skladu s danom uputom i u tu svrhu mu vratiti
podnesak radi ispravka ili dopune.

U slučaju iz stavka 1. ovoga članka, sud će odrediti rok od osam dana za
ponovno podnošenje podneska.

Ako podnesak vezan za rok bude ispravljen odnosno dopunjen i predan sudu
u roku određenom za dopunu ili ispravak, smatrat će se da je podnesen
sudu onog dana kad je prvi put bio podnesen.

Smatrat će se da je podnesak povučen ako ne bude vraćen sudu u određenom
roku i ispravljen u skladu s dobivenom uputom suda a ako bude vraćen bez
ispravka odnosno dopune, odbacit će se.

Ako podnesci ili prilozi nisu podneseni u dovoljnom broju primjeraka,
sud će odrediti da se oni prepišu na trošak stranke, uz odgovarajuću
primjenu propisa o sudskim pristojbama.

Članak 110. (NN [117/03](https://www.zakon.hr/cms.htm?id=33251),
[114/22](https://www.zakon.hr/cms.htm?id=53944))

Sud prvog stupnja kaznit će novčanom kaznom od 60,00 do 660,00 eura
fizičku osobu, odnosno od 260,00 do 2650,00 eura pravnu osobu koja u
podnesku vrijeđa sud, stranku ili drugoga sudionika u postupku. Novčana
kazna može se izreći i zastupniku stranke i umješača ako je on odgovoran
za vrijeđanje suda.

Odredbe članka 10. ovoga Zakona na odgovarajući se način primjenjuju u
slučajevima iz stavka 1. ovoga članka.

Odredbe prethodnih stavaka ovoga članka primjenjuju se u svim
slučajevima kad sud izriče novčanu kaznu po odredbama ovoga Zakona, osim
ako što drugo nije izričito predviđeno za pojedine slučajeve.

[]{#_Toc108615789 .anchor}Glava osma ROKOVI I ROČIŠTA

**Rokovi**

Članak 111. (NN
[[25/13](https://www.zakon.hr/cms.htm?id=33267)](file:///C:\Users\Neno\Documents\Ustav%20RH%20i%20Zakoni\25\13))

Ako rokovi nisu određeni zakonom, određuje ih sud s obzirom na okolnosti
slučaja.

Rok koji sud odredi može se produljiti samo jednom na prijedlog
zainteresirane osobe ako za to postoje opravdani razlozi.

Prijedlog se mora podnijeti prije proteka roka čije se produljenje
traži.

Protiv rješenja o produljenju roka nije dopuštena žalba.

Produljeni rok počinje teći prvog sljedećeg dana nakon isteka roka čije
je produljenje zatraženo.

Članak 112. (NN [117/03](https://www.zakon.hr/cms.htm?id=33251))

Rokovi se računaju na dane, mjesece i godine. Ako je rok određen na
dane, u rok se ne uračunava dan kad je dostava ili saopćenje obavljeno
odnosno dan u koji pada događaj otkad treba računati trajanje roka, već
se za početak roka uzima prvi idući dan.

Rokovi određeni na mjesece odnosno na godine završavaju se protekom onog
dana posljednjeg mjeseca odnosno godine koji po svom broju odgovara danu
kad je rok otpočeo. Ako nema tog dana u posljednjem mjesecu, rok se
završava posljednjeg dana tog mjeseca.

Ako posljednji dan roka pada na državni blagdan, ili u nedjelju ili u
koji drugi dan kad sud ne radi, rok istječe protekom prvoga idućeg
radnog dana.

Članak 113. (NN
[84/08](https://narodne-novine.nn.hr/clanci/sluzbeni/2008_07_84_2720.html))

Kad je podnesak vezan za rok, smatra se da je dan u roku ako je prije
nego što rok protekne predan nadležnom sudu.

Ako je podnesak upućen preko pošte preporučenom pošiljkom ili
telegrafski, dan predaje pošti smatra se danom predaje sudu kojemu je
upućen.

Ako je podnesak upućen telegrafski, a ne sadrži sve što je potrebno da
bi se po njemu moglo postupiti, smatrat će se da je dan u roku ako
uredan podnesak naknadno bude predan sudu ili bude upućen sudu
preporučenom pošiljkom u roku od tri dana od dana predaje brzojava
pošti.

Za osobe koje se nalaze na službi u Oružanim snagama Republike Hrvatske
dan predaje podneska ustrojstvenoj jedinici Oružanih snaga Republike
Hrvatske smatra se danom predaje sudu.

Odredba stavka 4. ovoga članka odnosi se i na ostale osobe koje se
nalaze u službi u ustrojstvenim jedinicama Oružanih snaga Republike
Hrvatske u mjestima u kojima ne postoji redovita pošta.

Za osobe lišene slobode dan predaje podneska upravi zatvora,
kazneno-popravne ustanove ili odgojno-popravnog doma smatra se danom
predaje sudu.

Ako je podnesak koji je vezan za rok predan ili upućen nenadležnom sudu
prije proteka roka, a stigne nadležnom sudu nakon proteka roka, smatrat
će se da je na vrijeme podnesen ako se njegovo podnošenje nenadležnom
sudu može pripisati neznanju ili očitoj pogrešci podnosioca.

Odredbe st. 1. do 7. ovog članka primjenjuju se i na rok u kojem se
prema posebnim propisima mora podići tužba a i na rok zastare
potraživanja ili kakva drugog prava.

**Ročišta**

Članak 114.

Ročište određuje sud kad je to zakonom propisano ili kad to zahtijevaju
potrebe postupka. Protiv rješenja o određivanju ročišta nije dopuštena
žalba.

Sud će na ročište pravodobno pozvati stranke i ostale osobe čija se
prisutnost smatra potrebnom. Uz poziv će se stranci dostaviti podnesak
koji je dao povod za određivanje ročišta; a u pozivu će se naznačiti
mjesto, prostorija i vrijeme održavanja ročišta.

Ako se uz poziv ne dostavlja podnesak, u pozivu će se navesti stranke,
predmet spora te radnja koja će se na ročištu obaviti.

Sud će u pozivu osobito upozoriti na zakonske posljedice izostanka s
ročišta.

Članak 115. (NN [70/19](https://www.zakon.hr/cms.htm?id=39887),
[80/22](https://www.zakon.hr/cms.htm?id=52915))

Ročište se, u pravilu, održava u sudskoj zgradi.

Sud može odlučiti da se ročište održi izvan sudske zgrade kad ustanovi
da je to nužno ili da će se na taj način uštedjeti u vremenu ili u
troškovima postupka.

Sud može odrediti da se ročište održi na daljinu, uz korištenje
odgovarajućih audiovizualnih uređaja i tehnološke platforme za
komunikaciju na daljinu, ili da se na taj način izvede pojedini dokaz.

Protiv rješenja suda iz stavaka 2. i 3. ovoga članka nije dopuštena
žalba.

O održavanju ročišta ili izvođenju pojedinog dokaza na daljinu odlučuje
sud nakon što o tome pribavi očitovanja stranaka i drugih sudionika koji
trebaju sudjelovati na ročištu koje će se održati na daljinu.

Način održavanja ročišta na daljinu uz korištenje odgovarajućih
audiovizualnih uređaja i tehnološke platforme za komunikaciju na daljinu
ili izvođenje pojedinog dokaza na taj način uređuje se pravilnikom koji
donosi ministar nadležan za poslove pravosuđa.

Članak 116. (NN
[84/08](https://narodne-novine.nn.hr/clanci/sluzbeni/2008_07_84_2720.html))

Sud može ročište odgoditi kad je to potrebno radi izvođenja dokaza ili
kad za to postoje drugi opravdani razlozi.

Kad se ročište odgodi, sud će u pravilu prisutnima odmah priopćiti
mjesto i vrijeme novog ročišta.

Protiv rješenja o odgodi ročišta nije dopuštena žalba.

**Povrat u prijašnje stanje**

Članak 117. (NN [117/03](https://www.zakon.hr/cms.htm?id=33251))

Ako stranka propusti ročište ili rok za poduzimanje kakve radnje u
postupku i zbog toga izgubi pravo na poduzimanje te radnje, sud će toj
stranci na njezin prijedlog dopustiti da naknadno obavi tu radnju
(povrat u prijašnje stanje) ako ocijeni da postoje opravdani razlozi za
propuštanje.

Povrat u prijašnje stanje nije dopušten ako se propuštanje stranke može
pripisati bitnoj povredi postupka zbog koje se može izjaviti pravni
lijek.

Kad se dopusti povrat u prijašnje stanje, parnica se vraća u ono stanje
u kojem se nalazila prije propuštanja i ukidaju se sve odluke koje je
sud zbog propuštanja donio.

Članak 118. (NN [117/03](https://www.zakon.hr/cms.htm?id=33251),
[[25/13](https://www.zakon.hr/cms.htm?id=33267)](file:///C:\Users\Neno\Documents\Ustav%20RH%20i%20Zakoni\25\13))

Prijedlog za povrat u prijašnje stanje podnosi se sudu kod kojega je
trebalo obaviti propuštenu radnju.

Prijedlog se mora podnijeti u roku od osam dana, računajući od dana kad
je prestao razlog koji je uzrokovao propuštanje; a ako je stranka tek
kasnije saznala za propuštanje -- od dana kad je za to saznala.

Ako je stranka u pozivu za poduzimanje neke parnične radnje ili u pozivu
za ročište bila upozorena na posljedice propuštanja, smatrat će se da je
saznala za propuštanje onoga dana kojega je istekao rok u kojemu je
radnju trebala poduzeti, odnosno onoga dana kojega je održano ročište na
koje je pozvana.

Nakon proteka dva mjeseca od dana propuštanja ne može se tražiti povrat
u prijašnje stanje.

Ako se povrat u prijašnje stanje predlaže zbog propuštanja roka,
predlagač je dužan istovremeno s podnošenjem prijedloga obaviti i
propuštenu radnju.

Članak 119.

Neće se dopustiti povrat u prijašnje stanje ako je propušten rok za
stavljanje prijedloga da se dopusti povrat u prijašnje stanje ili ako je
propušteno ročište određeno u povodu prijedloga za povrat u prijašnje
stanje.

Članak 120.

Prijedlog za povrat u prijašnje stanje, u pravilu, ne utječe na tijek
parnice, ali sud može odlučiti da se postupak prekine do pravomoćnosti
rješenja o prijedlogu.

Ako je sud donio odluku da se postupak prekine, a pred višim je sudom u
tijeku postupak u povodu žalbe, obavijestit će se viši sud o toj odluci.

Članak 121. (NN [117/03](https://www.zakon.hr/cms.htm?id=33251))

Nepravodobne i nedopuštene prijedloge za povrat u prijašnje stanje
odbacit će sudac pojedinac, odnosno predsjednik vijeća rješenjem.

U vezi s prijedlogom za povrat u prijašnje stanje sud će zakazati
ročište, osim ako su činjenice na kojima se prijedlog temelji
općepoznate.

Članak 122. (NN [117/03](https://www.zakon.hr/cms.htm?id=33251))

Protiv rješenja kojim se prihvaća prijedlog za povrat u prijašnje stanje
nije dopuštena žalba, osim ako je prijedlog prihvaćen protivno članku
117. stavku 2. i članku 119. ovog Zakona ili prijedlog koji je
nepravodobno podnesen.

Članak 122.a (NN [117/03](https://www.zakon.hr/cms.htm?id=33251))

Stranka koja traži povrat u prijašnje stanje dužna je protivnoj stranci
naknaditi troškove postupka izazvane propuštanjem i odlučivanjem o
prijedlogu za povrat u prijašnje stanje neovisno o ishodu spora. O
zahtjevu protivne stranke za naknadu troškova postupka sud je dužan
odlučiti rješenjem bez odgode, neovisno o odluci o glavnoj stvari.
Protiv toga rješenja posebna žalba nije dopuštena, a ovrha se na temelju
njega može tražiti prije njegove pravomoćnosti.

[]{#_Toc108615790 .anchor}Glava deveta ZAPISNICI

Članak 123. (NN [80/22](https://www.zakon.hr/cms.htm?id=52915))

Zapisnik se sastavlja o:

-- radnjama i izjavama za koje je to izričito propisano zakonom,

-- izjavama stranaka o priznanju tužbenog zahtjeva, odricanju od
tužbenog zahtjeva, odricanju od prava na žalbu, preinaci ili povlačenju
tužbe, priznanju ili osporavanju pojedinih činjenica te predloženim
dokazima,

-- odlukama suda donesenima na ročištu.

Sadržaj ostalih radnji na ročištu bit će sadržan u tonskoj snimci iz
članka 126.a ovoga Zakona.

Zapisnik se nakon sastavljanja ulaže u spis kao posebna isprava ili se
pohranjuje elektronički u informacijskom sustavu.

Zapisnik se sastavlja i o važnijim izjavama ili priopćenjima koje
stranke ili drugi sudionici daju izvan ročišta. O manje važnim izjavama
ili priopćenjima neće se sastavljati zapisnik, nego će se samo sastaviti
službena bilješka.

O sklapanju sudske nagodbe i radnjama poduzetim izvan ročišta ili izvan
zgrade suda, kad se navedena ročišta tonski ne snimaju, sastavlja se
poseban zapisnik.

Članak 124. (NN [117/03](https://www.zakon.hr/cms.htm?id=33251),
[80/22](https://www.zakon.hr/cms.htm?id=52915))

U zapisnik se unosi: naziv i sastav suda, mjesto gdje se obavlja radnja,
dan i sat kad se obavlja radnja, naznaka predmeta spora i imena
prisutnih stranaka odnosno trećih osoba i njihovih zakonskih zastupnika
odnosno punomoćnika te naznaka o tome da se ročište tonski snima.

U zapisnik o glavnoj raspravi unijet će se je li rasprava javna ili je
javnost isključena.

Izjave stranaka i umješača te iskazi stranaka, svjedoka i vještaka
naznačuju se u zapisniku tako da se navede ime i prezime osobe, njezino
svojstvo te vremenski interval tonske snimke na kojem je sadržana izjava
ili iskaz.

Članak 125. (NN [80/22](https://www.zakon.hr/cms.htm?id=52915))

Zapisnik se mora voditi uredno.

Sud će strankama omogućiti da bez odgode ostvare pristup zapisniku putem
informacijskog sustava. Strankama koje nisu uključene u informacijski
sustav zapisnik će se dostaviti.

Članak 126. (NN [117/03](https://www.zakon.hr/cms.htm?id=33251),
[80/22](https://www.zakon.hr/cms.htm?id=52915))

Stranke imaju pravo izjaviti svoje prigovore na sadržaj zapisnika o
radnjama poduzetim izvan ročišta ili izvan zgrade suda koje nisu tonski
snimane, najkasnije u roku od tri dana od saznanja za sadržaj na koji
žele izjaviti prigovor.

Članak 126.a (NN [57/11](https://www.zakon.hr/cms.htm?id=33263),
[80/22](https://www.zakon.hr/cms.htm?id=52915))

Ročišta pred sudom tonski se snimaju.

Ročište na kojem se sklapa sudska nagodba te radnje suda izvan ročišta
ili izvan zgrade suda tonski se ne snimaju.

Tonska snimka ročišta bit će dostupna strankama u elektroničkom obliku
putem informacijskog sustava. Ako stranka nije uključena u informacijski
sustav, elektronički zapis tonske snimke učinit će se dostupnim na
odgovarajući način.

Članak 126.b (NN [57/11](https://www.zakon.hr/cms.htm?id=33263),
[80/22](https://www.zakon.hr/cms.htm?id=52915))

Tonska snimka ročišta dio je spisa sudskog predmeta.

Tehničke uvjete i način snimanja, način pohrane i pristupa tonskoj
snimci, kao i druga pitanja vezana za tonsko snimanje ročišta uređuju se
pravilnikom koji donosi ministar nadležan za poslove pravosuđa.

Ministar nadležan za poslove pravosuđa odlukom će utvrditi jesu li
ispunjeni tehnički uvjeti za tonsko snimanje ročišta na pojedinim
sudovima.

Članak 126.c (NN [57/11](https://www.zakon.hr/cms.htm?id=33263),
[70/19](https://www.zakon.hr/cms.htm?id=39887),
[80/22](https://www.zakon.hr/cms.htm?id=52915))

Tonska snimka ročišta i zapisnik čine jedinstvenu cjelinu.

Kad se sadržaj zapisnika i tonske snimke razlikuje, mjerodavan je
sadržaj tonske snimke.

Pri pozivanju na sadržaj tonske snimke stranke su dužne u svojim
podnescima određeno se pozvati na odgovarajući dio tonske snimke, u
pravilu navođenjem identifikacije tonske snimke i vremenskog intervala
sadržaja tonske snimke na koji se pozivaju.

Odredbe članaka 126.a do 126.c na odgovarajući se način primjenjuju i na
korištenje audiovizualnih uređaja i tehnološke platforme za komunikaciju
na daljinu.

Članak 127. (NN [117/03](https://www.zakon.hr/cms.htm?id=33251),
[80/22](https://www.zakon.hr/cms.htm?id=52915))

Zapisnik potpisuje sudac pojedinac, odnosno predsjednik vijeća.

Članak 128.

O vijećanju i glasanju sastavlja se poseban zapisnik. Ako je kod višeg
suda u postupku u vezi s pravnim lijekom odluka donesena jednoglasno,
neće se sastaviti zapisnik, nego će se na izvorniku odluke staviti
bilješka o vijećanju i glasanju.

Zapisnik o vijećanju i glasanju sadrži tijek glasanja i odluku koja je
donesena.

Odvojena mišljenja priključuju se zapisniku o vijećanju i glasanju ako
nisu unesena u sam zapisnik. Zapisnik odnosno bilješku o glasanju
potpisuju svi članovi vijeća i zapisničar.

Zapisnik o vijećanju i glasanju zatvorit će se u poseban omot. Taj
zapisnik može razgledati samo viši sud kad rješava o pravnom lijeku i u
tom slučaju zapisnik će se ponovno zatvoriti u poseban omot i na omotu
naznačiti da je zapisnik razgledan.

[]{#_Toc108615791 .anchor}Glava deseta DONOŠENJE ODLUKA

Članak 129.

Sud donosi odluke u obliku presude ili rješenja. O tužbenom zahtjevu sud
odlučuje presudom, a u postupku zbog smetanja posjeda rješenjem.

Kad ne odlučuje presudom, sud odlučuje rješenjem. U postupku izdavanja
platnog naloga rješenje kojim se prihvaća tužbeni zahtjev donosi se u
obliku platnog naloga.

Odluka o troškovima u presudi smatra se rješenjem.

Članak 130.

Odluke vijeća donose se nakon vijećanja glasanjem.

U prostoriji u kojoj se vijeća i glasa mogu biti prisutni samo članovi
vijeća i zapisničar.

Kad treba donijeti odluku o jednostavnijim pitanjima, vijeće može odluku
donijeti i u samom zasjedanju.

Članak 131. (NN [70/19](https://www.zakon.hr/cms.htm?id=39887))

Predsjednik vijeća rukovodi vijećanjem i glasanjem i glasa posljednji.
On se brine da se o svim pitanjima svestrano i potpuno raspravlja.

Za svaku odluku vijeća potrebna je većina glasova.

Članovi vijeća ne mogu odbiti da glasaju o pitanjima koja postavi
predsjednik vijeća. Član vijeća koji je pri glasanju o kojem ranijem
pitanju ostao u manjini ne može se suzdržati od glasanja o pitanju o
kojem se ima kasnije odlučiti.

Ako se u vezi s pojedinim pitanjima o kojima se odlučuje glasovi
podijele na više različitih mišljenja, tako da nijedno od njih nema
većinu, razdvojit će se pitanja i glasanje će se ponavljati sve dok se
ne postigne većina. Ako se u pogledu visine novčane svote ili količine
glasovi podijele na više od dva mišljenja, ponovno će se raspravljati o
razlozima za svako mišljenje, pa ako se i nakon toga ne može postići
većina, glasovi dani za najveću novčanu svotu ili količinu dodat će se
glasovima danim za najbližu manju novčanu svotu ili količinu dok se ne
postigne većina.

Na zahtjev člana vijeća koji je izdvojio glas, njegovo pisano
obrazloženje izdvojenog glasa priložit će se pisanoj odluci. To
mišljenje objavljuje se na isti način kao i odluka.

Članak 132.

Prije odlučivanja o glavnoj stvari sud odlučuje je li potrebno dopuniti
postupak te o drugim prethodnim pitanjima.

Ako pri rješavanju o glavnoj stvari treba odlučiti o više zahtjeva,
glasat će se o svakom zahtjevu napose.

[]{#_Toc108615792 .anchor}Glava jedanaesta DOSTAVA PISMENA I RAZMATRANJE
SPISA

**Način dostave**

Članak 133. (NN [117/03](https://www.zakon.hr/cms.htm?id=33251),
[84/08](https://narodne-novine.nn.hr/clanci/sluzbeni/2008_07_84_2720.html),
[70/19](https://www.zakon.hr/cms.htm?id=39887),
[80/22](https://www.zakon.hr/cms.htm?id=52915))

Pismena se dostavljaju preko pošte ili preko određenoga sudskog
službenika, odnosno sudskog namještenika, preko nadležnoga tijela
uprave, preko javnoga bilježnika ili neposredno u sudu odnosno
elektroničkim putem u skladu s ovim Zakonom.

Ako se dostava ne obavlja preko pošte, osoba koja obavlja dostavu dužna
je osobi kojoj se dostava obavlja, na njezin zahtjev, dokazati svoje
svojstvo ovlaštene osobe.

Osobe koje dostavljač iz stavka 1. ovoga članka zatekne na mjestu na
kome dostavu treba obaviti dužne su, na njegov zahtjev, dokazati svoju
istovjetnost.

Kad je to potrebno, dostavljač je ovlašten zatražiti pomoć policije radi
utvrđivanja istovjetnosti osobe koju zatekne na mjestu na kome dostavu
treba obaviti te radi obavljanja drugih radnji dostave. Troškovi koji
time nastanu ulaze u troškove postupka.

Iznimno od stavka 1. ovoga članka, pismena se dostavljaju državnim
tijelima, državnom odvjetništvu, odvjetnicima, javnim bilježnicima,
sudskim vještacima, sudskim procjeniteljima, sudskim tumačima, stečajnim
upraviteljima, povjerenicima, punomoćnicima iz članka 434.a ovoga
Zakona, povjerenicima u postupku stečaja potrošača, likvidatorima,
posebnim skrbnicima zaposlenim u Centru za posebno skrbništvo, pravnim
osobama te fizičkim osobama koje obavljaju registriranu djelatnost u
sporovima koji se tiču te djelatnosti u elektroničkom obliku putem
informacijskog sustava ili na drugi odgovarajući način.

Osobama iz stavka 5. ovoga članka koje nisu zatražile ili im još nije
dodijeljeno pravo pristupa informacijskom sustavu elektroničke
komunikacije sa sudovima sud će dostavu prvog pismena obaviti poštom uz
obavijest da će se sva daljnja pismena u postupku do dodjele prava
pristupa informacijskom sustavu elektroničke komunikacije obaviti
stavljanjem pismena na e-oglasnu ploču sudova. Smatrat će se da je
dostava obavljena istekom osmoga dana od dana stavljanja pismena na
e-oglasnu ploču sudova.

Dostava prvog pismena poštom iz stavka 6. ovoga članka obavlja se na
adresu navedenu u tužbi. Ako dostava na adresu navedenu u tužbi ne
uspije, dostava će se obaviti na adresu sjedišta te osobe upisane u
upisniku, ako je ta adresa različita od adrese navedene u tužbi. Ako
dostava na adresu navedenu u tužbi odnosno na adresu sjedišta ne uspije,
obavit će se stavljanjem pismena na e-oglasnu ploču sudova. Smatrat će
se da je dostava obavljena istekom osmoga dana od dana stavljanja
pismena na e-oglasnu ploču sudova.

Članak 133.a (NN [117/03](https://www.zakon.hr/cms.htm?id=33251),
[[25/13](https://www.zakon.hr/cms.htm?id=33267)](file:///C:\Users\Neno\Documents\Ustav%20RH%20i%20Zakoni\25\13))

Na zahtjev stranke koja izjavi da je spremna snositi troškove time
izazvane, sud može rješenjem protiv kojega nije dopuštena žalba odrediti
da se dostava nekoga pismena povjeri javnome bilježniku. U tom će
slučaju sud pismeno koje treba dostaviti zajedno sa svojim rješenjem
staviti u posebnu omotnicu koju će predati toj stranci.

Javni bilježnik od koga stranka zatraži obavljanje radnje dostave dužan
ju je obaviti po pravilima ovoga Zakona o dostavi. Prigodom dostave
pismena iz stavka 1. ovoga članka javni bilježnik ima prava i dužnosti
sudskoga dostavljača. Javnog bilježnika u obavljanju poslova dostave
može zamjenjivati i javnobilježnički prisjednik ili javnobilježnički
savjetnik ili javnobilježnički vježbenik.

O primitku pismena radi dostave i o radnjama poduzetim radi dostave
javni bilježnik sastavit će zapisnike.

Ovjerovljeni prijepis zapisnika o primitku pismena radi dostave te
potvrdu o obavljenoj dostavi zajedno s ovjerovljenim prijepisom
zapisnika o dostavi, odnosno nedostavljeno pismeno zajedno s
ovjerovljenim prijepisom zapisnika o poduzetim radnjama javni bilježnik
dostavit će bez odgode izravno sudu.

Troškove izazvane javnobilježničkom dostavom stranka izravno podmiruje
javnom bilježniku. Javni bilježnik kome nisu predujmljena sredstva za
pokriće troškova dostave nije dužan dostavu obaviti, o čemu će javni
bilježnik sastaviti zapisnik i o tome izravno obavijestiti sud.

Na radnje poduzete u svezi s dostavom preko javnih bilježnika stranke ne
plaćaju javnobilježničke pristojbe.

Troškovi dostave putem javnoga bilježnika ulaze u parnične troškove, ako
sud ocijeni da su oni bili nužni.

Članak 133.b (NN [117/03](https://www.zakon.hr/cms.htm?id=33251))

Ako se tuženik prije podnošenja tužbe sudu u pisanom sporazumu
sklopljenom s tužiteljem suglasio da mu se dostava u sporovima na koje
se sporazum odnosi obavlja na određenoj adresi u Republici Hrvatskoj ili
preko određene osobe u Republici Hrvatskoj, tužba i druga pismena u
postupku tuženiku će se, na prijedlog tužitelja, dostavljati na toj
adresi ili toj osobi. Smatrat će se da je dostava tuženiku obavljena
kada je pismeno dostavljeno osobi naznačenoj u sporazumu.

Ako se dostava iz stavka 1. ovoga članka nije mogla obaviti, sud će
odrediti da se daljnje dostave tuženiku obavljaju stavljanjem pismena na
oglasnu ploču suda. Smatrat će se da je dostava obavljena istekom osmoga
dana od dana stavljanja pismena na oglasnu ploču suda.

Tužitelj je dužan uz tužbu priložiti sporazum iz stavka 1. ovoga članka
ako u njoj predlaže da se dostava obavlja na adresi ili preko osobe iz
toga sporazuma. Tužitelj koji u tužbi nije predložio da se dostava
obavlja na adresi ili preko osobe iz sporazuma može i kasnije tijekom
postupka predložiti da se tuženiku dostava obavlja na toj adresi ili
preko te osobe ako mu se nije mogla uredno obaviti na adresi naznačenoj
u tužbi.

Sporazum iz stavka 1. ovoga članka može se sklopiti glede određenog
spora koji je već nastao ili glede budućih sporova koji mogu nastati iz
određenoga pravnog odnosa.

Ako je tuženik fizička osoba koja ne obavlja registriranu djelatnost,
sporazum iz stavka 1. ovoga članka valjan je samo ako je na njemu potpis
tuženika javno ovjerovljen. Ako tuženik fizička osoba obavlja
registriranu djelatnost, sporazum iz stavka 1. ovoga članka u vezi sa
sporovima koji se ne tiču te djelatnosti pravno je valjan samo ako je na
njemu potpis tuženika javno ovjerovljen.

Ako tuženik nakon što mu je tužba dostavljena zatraži da mu se dostava
obavlja na novoj adresi u Republici Hrvatskoj, dostava će mu se
obavljati na toj adresi ako uvjeti uz koje se treba obavljati nisu bitno
teži od onih uz koje se dostava obavlja prema sporazumu iz stavka 1.
ovoga članka.

O zahtjevu tuženika za obavljanje dostave na novu adresu sud odlučuje
rješenjem nakon što tužitelju omogući da se o tom zahtjevu izjasni. Dok
sud ne odluči o zahtjevu iz stavka 6. ovoga članka, dostava će se
obavljati na adresu, odnosno osobi iz sporazuma iz stavka 1. ovoga
članka.

Protiv rješenja suda kojim zahtjev iz stavka 6. ovoga članka prihvaća
ili ga odbija žalba nije dopuštena. Dostava toga rješenja obavlja se na
adresi, odnosno osobi iz stavka 1. ovoga članka.

Troškove izazvane prijedlogom tuženika iz stavka 6. ovoga članka snosi
tuženik bez obzira na ishod spora.

Članak 133.c (NN [117/03](https://www.zakon.hr/cms.htm?id=33251),
[[25/13](https://www.zakon.hr/cms.htm?id=33267)](file:///C:\Users\Neno\Documents\Ustav%20RH%20i%20Zakoni\25\13),
[70/19](https://www.zakon.hr/cms.htm?id=39887),
[80/22](https://www.zakon.hr/cms.htm?id=52915))

Sud može naložiti strankama da jedna drugoj izravno upućuju pismena
preporučeno poštom s povratnicom ili na drugi način koji omogućava dokaz
o obavljenoj predaji, osim ako su obje stranke ili njihovi punomoćnici
ili zakonski zastupnici uvijek dužni podneske podnositi u elektroničkom
obliku u skladu s člankom 106.a ovoga Zakona.

Brisan.

Dostava elektroničkim putem

Članak 133.d (NN [70/19](https://www.zakon.hr/cms.htm?id=39887))

Dostava se može obaviti elektroničkim putem.

Ako stranka izjavi da je suglasna da joj se dostava obavlja
elektroničkim putem, sud će toj stranci dostavu obavljati putem
informacijskog sustava.

Stranka može zatražiti obavijest o dostavi pismena elektroničkim putem
na adresu elektroničke pošte koju će navesti u izjavi iz stavka 2. ovoga
članka.

Ako je stranka podnesak podnijela sudu u elektroničkom obliku, smatrat
će se, dok ne priopći drugačije, da je suglasna da joj se dostava
obavlja elektroničkim putem.

Ako sud utvrdi da dostava elektroničkim putem nije moguća, dostavit će
pismeno na drugi način i navesti razlog za takvu dostavu.

Članak 134. (NN [117/03](https://www.zakon.hr/cms.htm?id=33251),
[70/19](https://www.zakon.hr/cms.htm?id=39887))

Brisan.

Članak 134.a (NN [117/03](https://www.zakon.hr/cms.htm?id=33251),
[84/08](https://narodne-novine.nn.hr/clanci/sluzbeni/2008_07_84_2720.html),
[70/19](https://www.zakon.hr/cms.htm?id=39887),
[80/22](https://www.zakon.hr/cms.htm?id=52915))

Dostava pravnoj osobi nad kojom je otvoren stečajni postupak obavlja se
elektroničkim putem stečajnom upravitelju u skladu s člankom 133.
stavkom 5., 6. i 7. ovoga Zakona.

Članak 134.b (NN [117/03](https://www.zakon.hr/cms.htm?id=33251),
[84/08](https://narodne-novine.nn.hr/clanci/sluzbeni/2008_07_84_2720.html),
[[25/13](https://www.zakon.hr/cms.htm?id=33267)](file:///C:\Users\Neno\Documents\Ustav%20RH%20i%20Zakoni\25\13),
[70/19](https://www.zakon.hr/cms.htm?id=39887))

Ako se određenim osobama, na temelju njihova zahtjeva i odobrenja
predsjednika suda, dostava obavlja u sudu, pismena koja im upućuje sud
polažu se za njih u posebne pretince u za to određenoj prostoriji suda.
Dostavu obavlja službena osoba suda.

Pismena koja se dostavljaju preko pretinca ne smiju biti dostupna
osobama kojima se dostavljaju prije nego što potpišu dostavnicu. Pismena
se dostavljaju u zatvorenim omotnicama, u kojima se dostava obavlja
preko pošte. Prigodom uzimanja pismena moraju se preuzeti sva pismena
položena u pretinac.

Na svako pismeno koje se dostavlja na način predviđen u stavku 1. ovoga
članka naznačit će se dan kada je položeno u pretinac osobe kojoj se
dostava tako obavlja.

U slučaju iz stavka 1. ovoga članka osobe iz stavka 1. ovoga članka
dužne su pismeno podići iz pretinca u roku od osam dana na način određen
stavcima 2. i 3. ovoga članka. Ako pismeno ne bude podignuto u tom roku,
dostava će se obaviti stavljanjem pismena na oglasnu ploču suda. Smatrat
će se da je dostava obavljena istekom osmoga dana od dana stavljanja
pismena na oglasnu ploču suda.

Valjana je dostava koja je u slučaju iz stavka 1. ovoga članka umjesto
preko pretinca obavljena na drugi zakonom predviđen način.

Predsjednik suda povući će odobrenje iz stavka 1. ovoga članka ako
utvrdi da osoba kojoj je ono dano neredovito preuzima pismena ili
pokušava zloupotrijebiti takav način dostave.

Predsjednik Vrhovnog suda Republike Hrvatske može za obavljanje dostave
iz stavka 1. ovoga članka ovlastiti samo jedan od više sudova različitog
stupnja i vrste sa sjedištem na području nadležnosti županijskog suda.

Članak 135. (NN
[84/08](https://narodne-novine.nn.hr/clanci/sluzbeni/2008_07_84_2720.html))

Vojnim osobama, pripadnicima redarstvene službe i djelatnicima
kopnenoga, riječnoga, pomorskoga i zračnog prometa poziv se dostavlja
preko njihova zapovjedništva odnosno neposrednog zapovjednika, a prema
potrebi mogu im se na taj način dostavljati i ostala pismena.

Članak 136.

Kad dostavu treba obaviti osobama ili ustanovama u inozemstvu ili
strancima, koji uživaju pravo imuniteta, dostava će se obaviti
diplomatskim putem, ako u međunarodnom ugovoru ili u ovom zakonu (članak
146.) nije što drugo određeno.

Ako se dostava pismena ima obaviti državljanima Republike Hrvatske u
inozemstvu, to se može učiniti preko nadležnoga konzularnog predstavnika
ili diplomatskog predstavnika Republike Hrvatske koji obavlja konzularne
poslove u toj stranoj državi. Takva dostava pravovaljana je samo ako
osoba kojoj se pismeno dostavlja pristane da ga primi.

Članak 137.

Osobama lišenim slobode dostava se obavlja preko uprave zatvora,
kazneno-popravne ustanove ili odgojno-popravnog doma.

Članak 138.

Kad stranka ima zakonskog zastupnika odnosno punomoćnika, dostava se
obavlja zakonskom zastupniku odnosno punomoćniku, ako u ovom zakonu nije
što drugo određeno.

Ako stranka ima više zakonskih zastupnika odnosno punomoćnika, dovoljno
je dostavu obaviti jednom od njih.

Članak 139. (NN [117/03](https://www.zakon.hr/cms.htm?id=33251),
[70/19](https://www.zakon.hr/cms.htm?id=39887))

Brisan.

Članak 140. (NN [117/03](https://www.zakon.hr/cms.htm?id=33251))

Dostava se obavlja radnim danom, i to od sedam do dvadeset sati, u stanu
ili na radnom mjestu osobe kojoj se dostava ima obaviti ili u sudu kad
se ta osoba tamo zatekne.

Dostava se može obaviti i u drugo vrijeme i na drugom mjestu, po
pristanku osobe kojoj se dostava ima obaviti.

Ako ocijeni da je to potrebno, sud će odrediti da se dostava obavi na
bilo kojem drugom mjestu ili u bilo koje drugo vrijeme. Prigodom takve
dostave osobi kojoj se dostava obavlja predat će se primjerak rješenja
suda kojim je ona određena. To rješenje ne mora biti obrazloženo.

Odredba da se dostava obavlja samo radnim danom u vrijeme određeno u
stavku 1. ovoga članka ne važi za dostavu poštom ili putem javnoga
bilježnika.

Članak 141. (NN [117/03](https://www.zakon.hr/cms.htm?id=33251),
[84/08](https://narodne-novine.nn.hr/clanci/sluzbeni/2008_07_84_2720.html),
[70/19](https://www.zakon.hr/cms.htm?id=39887))

Ako se fizička osoba koja ne obavlja registriranu djelatnost te fizička
osoba koja obavlja registriranu djelatnost u sporovima koji se ne tiču
te djelatnosti ne zatekne u svom stanu, dostava se obavlja predajom
pismena nekome od njezinih poslovno sposobnih članova kućanstva, koji je
dužan primiti pismeno.

Ako se dostava obavlja na radnom mjestu osobe kojoj se pismeno ima
dostaviti, a ta se osoba tamo ne zatekne, dostava se može obaviti osobi
koja na istom mjestu radi, ako ona pristane primiti pismeno.

Predaja pismena drugoj osobi nije dopuštena ako ona sudjeluje u parnici
kao protivnik osobe kojoj se dostava ima obaviti.

Osobe kojima se prema odredbama prethodnih stavaka dostava obavi umjesto
osobi kojoj se pismeno ima dostaviti, dužne su pismeno predati toj
osobi.

Članak 142. (NN [117/03](https://www.zakon.hr/cms.htm?id=33251),
[84/08](https://narodne-novine.nn.hr/clanci/sluzbeni/2008_07_84_2720.html),
[70/19](https://www.zakon.hr/cms.htm?id=39887),
[80/22](https://www.zakon.hr/cms.htm?id=52915))

Fizičkoj osobi koja ne obavlja registriranu djelatnost te fizičkoj osobi
koja obavlja registriranu djelatnost u sporovima koji se ne tiču te
djelatnosti, tužba, platni nalog, presuda i rješenje protiv kojeg je
dopuštena posebna žalba te pravni lijek, dostavit će se osobno stranci
odnosno njezinom zakonskom zastupniku odnosno opunomoćeniku. Ostala
pismena dostavit će se osobno kada je to ovim Zakonom izričito
predviđeno ili kada sud smatra da je zbog priloženih isprava u izvorniku
ili zbog kojega drugog razloga potrebna veća opreznost.

Ako se osoba kojoj se pismeno mora osobno dostaviti ne zatekne tamo gdje
se dostava prema podacima iz tužbe, odnosno spisa ima obaviti,
dostavljač će se obavijestiti kad bi i na kojem mjestu mogao tu osobu
zateći i ostaviti joj kod jedne od osoba navedenih u članku 141.
stavku 1. ili 2. ovoga Zakona pisanu obavijest da radi primanja pismena
bude u određeni dan i sat u svom stanu odnosno na svome radnom mjestu.
Ako i nakon toga dostavljač ne zatekne osobu kojoj se pismeno ima
dostaviti, postupit će se prema odredbama članka 141. ovoga Zakona, na
koji način je dostava obavljena.

Brisan.

Članak 143. (NN [117/03](https://www.zakon.hr/cms.htm?id=33251),
[84/08](https://narodne-novine.nn.hr/clanci/sluzbeni/2008_07_84_2720.html),
[70/19](https://www.zakon.hr/cms.htm?id=39887))

Ako se osobama iz članka 141. i 142. ovoga Zakona dostava ne uspije
obaviti prema odredbama tih članaka, dostava će im se iznova pokušati
obaviti na adresi njihova prebivališta u Republici Hrvatskoj prema
podacima o njihovu prebivalištu koji će se pribaviti iz evidencija
Ministarstva unutarnjih poslova.

Ako se osobama iz članka 141. i 142. ovoga Zakona ponovna dostava prema
odredbama tih članaka ne uspije obaviti ni na adresi iz stavka 1. ovoga
članka, dostava će se tim osobama pokušati još jednom obaviti prema
odredbama tih članaka nakon isteka roka od trideset dana. Ako se ni ta
ponovljena dostava ne uspije obaviti, dostava će se obaviti stavljanjem
pismena na oglasnu ploču suda. Smatrat će se da je dostava obavljena
istekom osmog dana od dana stavljanja pismena na oglasnu ploču suda.

Ako prema podacima iz evidencija Ministarstva unutarnjih poslova
proizlazi da je osoba iz stavka 1. ovoga članka prijavila boravište u
kojem drugom mjestu u Republici Hrvatskoj ili da je prijavila koje drugo
mjesto ili način na koji joj se dostava može obaviti (članak 143.a),
dostava će se toj osobi prema odredbi stavka 1. ovoga članka pokušati
obaviti na adresi njezina upisana boravišta, odnosno na drugom
prijavljenom mjestu ili na drugi prijavljeni način (članak 143.a). Ako
dostava ne uspije ni na adresi boravišta, odnosno na drugom prijavljenom
mjestu ili na drugi prijavljeni način, postupit će se prema odredbi
stavka 2. ovoga članka.

Ako se adresa navedena u tužbi prema podacima iz evidencija Ministarstva
unutarnjih poslova ne razlikuje od adrese prebivališta, a osoba kojoj se
dostava ima obaviti nije prijavila adresu boravišta u Republici
Hrvatskoj, odnosno drugo mjesto ili način na koji joj se dostava može
obaviti (članak 143.a), dostava će joj se još jednom pokušati obaviti na
adresi iz tužbe nakon isteka roka od petnaest dana prema odredbama
članka 141. ili 142. ovoga Zakona. Ako ni ta dostava ne uspije, dostava
će se obaviti prema odredbi stavka 2. ovoga članka.

Ako je ponovljena dostava prema odredbi stavka 2. ovoga članka obavljena
stavljanjem pismena na mrežnoj stranici e-oglasna ploča sudova, sve
daljnje dostave u postupku obavit će se stavljanjem pismena na mrežnoj
stranici e-oglasna ploča sudova, uz (istodobni) pokušaj dostave na
adresu prebivališta iz stavka 1. ovoga članka, dok stranka ne obavijesti
sud o adresi svog prebivališta ili boravišta. Smatrat će se da je
dostava obavljena istekom osmoga dana od dana stavljanja pismena na
mrežnoj stranici e-oglasna ploča sudova, neovisno o tome je li i kada je
uspjela dostava na adresu prebivališta iz stavka 1. ovoga članka.

Ako primatelj ne podigne pismeno ili ako se dostava ne uspije obaviti iz
bilo kojeg drugog razloga, smatrat će se da dostava nije uspjela te će
se pokušati još jednom ili će se obaviti stavljanjem pismena na oglasnu
ploču suda, u skladu s odredbama ovoga članka.

Članak 143.a (NN
[84/08](https://narodne-novine.nn.hr/clanci/sluzbeni/2008_07_84_2720.html),
[80/22](https://www.zakon.hr/cms.htm?id=52915))

Fizička osoba ovlaštena je zatražiti od policijske uprave nadležne prema
mjestu njena prijavljena prebivališta ili boravišta da u svojim
evidencijama o prebivalištu i boravištu građana zabilježi njezinu izjavu
da se dostave za nju u sudskim postupcima obavljaju na određenoj adresi
ili određenim osobama na određenoj adresi u Republici Hrvatskoj.

Kao osoba kojoj se umjesto fizičkoj osobi iz stavka 1. ovoga članka može
obavljati dostava, može se naznačiti određeni javni bilježnik, odvjetnik
ili bilo koja poslovno sposobna fizička osoba, odnosno pravna osoba koja
je registrirana za obavljanje djelatnosti primanja pismena za druge
osobe. Takva pravna osoba može biti i pošta.

Fizička osoba iz stavka 1. ovoga članka dužna je uz izjavu iz stavka 1.
ovoga članka priložiti i izjavu s ovjerenim potpisom osobe iz stavka 2.
ovoga članka o tome da pristaje obavljati poslove preuzimanja pismena u
sudskim postupcima za tu fizičku osobu, osim ako takvu izjavu daje javni
bilježnik, odvjetnik ili pravna osoba koja je registrirana za obavljanje
djelatnosti primanja pismena za druge osobe.

Dostava osobi ovlaštenoj za preuzimanje pismena obavlja se po pravilima
ovoga Zakona o dostavi onoj vrsti fizičkih ili pravnih osoba kojoj
pripadaju.

Ako osoba ovlaštena za preuzimanje pismena odbije primiti pismeno,
dostava će se obaviti stavljanjem pismena na oglasnu ploču suda. Smatrat
će se da je pismeno dostavljeno istekom roka od osam dana od dana
stavljanja pismena na oglasnu ploču suda.

Ministar nadležan za unutarnje poslove posebnim će pravilnikom propisati
način zaprimanja izjava iz ovoga članka, te načine davanja podataka o
prebivalištu, boravištu, odnosno drugom mjestu ili načinu dostave
fizičkih osoba protiv kojih se namjerava pokrenuti sudski postupak iz
članka 143.b ovoga Zakona.

Članak 143.b (NN
[84/08](https://narodne-novine.nn.hr/clanci/sluzbeni/2008_07_84_2720.html),
[80/22](https://www.zakon.hr/cms.htm?id=52915))

Od policijske uprave se, uz predočenje dokaza o postojanju pravnog
interesa, može zatražiti podatak o prebivalištu ili boravištu, odnosno
izjavi iz članka 143.a ovoga Zakona osobe kojoj je potrebno izvršiti
dostavu u parničnom postupku.

Policijska uprava će zaprimljeni pisani zahtjev riješiti prema odredbama
posebnog propisa.

Članak 143.c (NN [70/19](https://www.zakon.hr/cms.htm?id=39887))

Dostava pismena u elektroničkom obliku obavlja se putem informacijskog
sustava.

Sud putem informacijskog sustava šalje adresatu u njegov sigurni
elektronički poštanski pretinac pismeno, koje adresat mora preuzeti u
roku od 15 dana od dana kad je pismeno pristiglo u njegov sigurni
elektronički poštanski pretinac, inače nastupaju posljedice iz stavka 5.
ovoga članka.

Informacijski sustav istodobno sa slanjem pismena iz stavka 2. ovoga
članka šalje adresatu na adresu elektroničke pošte i informativnu poruku
u kojoj ga obavještava o dostavi pismena. U poruci se adresata upozorava
na pravne posljedice iz stavka 5. ovoga članka.

Adresat pismeno preuzima iz sigurnog elektroničkog poštanskog pretinca
informacijskog sustava tako da dokaže svoj identitet putem Nacionalnog
identifikacijskog i autentifikacijskog sustava i elektronički potvrdi
primitak pismena.

Smatrat će se da je dostava prema stavku 4. ovog članka obavljena
istekom 15. dana od dana kada je pismeno pristiglo u sigurni
elektronički poštanski pretinac, ako adresat u tom roku ne potvrdi
primitak pismena.

Informacijski sustav o dostavi obavještava sud potvrdom u elektroničkom
obliku.

Na način određen u ovom članku elektroničkim putem mogu se dostaviti i
ona pismena koja imaju izvornike u fizičkom obliku ako je elektronički
(skenirani) prijepis koji je izrađen na temelju izvornika u fizičkom
obliku potpisan kvalificiranim elektroničkim pečatom suda.

Članak 143.d (NN [70/19](https://www.zakon.hr/cms.htm?id=39887))

Osobnom dostavom smatra se i dostava obavljena sukladno odredbi članka
143.c ovoga Zakona.

**Odbijanje primitka**

Članak 144. (NN [117/03](https://www.zakon.hr/cms.htm?id=33251),
[84/08](https://narodne-novine.nn.hr/clanci/sluzbeni/2008_07_84_2720.html))

Kad osoba kojoj je pismeno upućeno, odnosno poslovno sposobni član
njezina kućanstva, odnosno ovlaštena osoba ili radnik državnog tijela,
fizičke ili pravne osobe bez zakonitog razloga odbije primiti pismeno,
dostavljač će to naznačiti na pismenu i vratiti ga sudu, a u stanu ili
prostorijama gdje ta osoba radi, odnosno u sandučiću će ostaviti
obavijest o pokušanoj dostavi s upozorenjem da će se dostava obaviti
preko oglasne ploče suda.

U slučaju iz stavka 1. ovoga članka dostava će se obaviti stavljanjem
pismena na oglasnu ploču suda. Smatrat će se da je dostava obavljena
istekom roka od osam dana od dana stavljanja pismena na oglasnu ploču
suda.

**Promjena adrese**

Članak 145. (NN [117/03](https://www.zakon.hr/cms.htm?id=33251),
[70/19](https://www.zakon.hr/cms.htm?id=39887))

Stranka ili njezin zastupnik dužni su tijekom postupka do isteka roka od
šest mjeseci nakon pravomoćnosti prvostupanjske odluke protiv koje žalba
nije izjavljena, odnosno nakon dostave drugostupanjske odluke kojom se
postupak pravomoćno završava odmah obavijestiti sud o svakoj promjeni
svoje adrese.

Ako protiv pravomoćne odluke unutar roka iz stavka 1. ovoga članka bude
podnesen prijedlog za dopuštenje revizije ili revizija, taj se rok
produžava sve dok ne istekne šest mjeseci od dana dostave stranci odluke
kojom se prijedlog za dopuštenje revizije odbacuje ili odbija, odnosno
kojom se revizija odbacuje ili odbija ili pobijana odluka preinačuje.

Ako je protiv pravomoćne odluke unutar roka iz stavka 1. ovoga članka
podnesen prijedlog za ponavljanje postupka, taj se rok produžava do
isteka roka od šest mjeseci nakon pravomoćnosti prvostupanjske odluke u
tom postupku protiv koje nije izjavljena žalba, odnosno do isteka roka
od šest mjeseci od dostave stranci drugostupanjske odluke kojom se
postupak za ponavljanje postupka pravomoćno završava.

Ako u povodu izvanrednoga pravnoga lijeka pravomoćna odluka bude ukinuta
i predmet vraćen na ponovno suđenje, smatrat će se da rok iz stavka 1.
ovoga članka nije ni počeo teći.

Ako stranka ili njezin zastupnik ne obavijeste odmah sud o promjeni
adrese, pa se zbog toga dostava nije mogla uredno obaviti, sud će
odrediti da se daljnje dostave u parnici obavljaju stavljanjem pismena
na oglasnu ploču suda, sve dok stranka ili njezin zastupnik ne priopće
sudu svoju novu adresu.

Dostava iz stavka 5. ovoga članka smatra se obavljenom istekom osam dana
od dana stavljanja pismena na oglasnu ploču suda.

Kad zastupnik za primanje pismena do isteka rokova iz stavka 1. do 3.
ovoga članka promijeni svoju adresu, a o tome ne obavijesti sud, sud će
imenovati drugoga zastupnika za primanje pismena kojemu će dostavu
obaviti.

U slučaju iz stavka 7. ovoga članka sud može novčano kazniti ranijeg
zastupnika za primanje pismena zbog povrede svoje dužnosti
obavještavanja suda o promjeni adrese.

**Zastupnik za primanje pismena**

Članak 146. (NN [117/03](https://www.zakon.hr/cms.htm?id=33251))

Tužitelj ili njegov zastupnik koji se nalaze u inozemstvu, a tužitelj
nema punomoćnika u Republici Hrvatskoj, dužni su već prigodom podnošenja
tužbe imenovati punomoćnika za primanje pismena u Republici Hrvatskoj.
Ako oni tako ne postupe, sud će tužbu odbaciti.

Tuženika ili njegova zastupnika koji se nalaze u inozemstvu, a tuženik
nema punomoćnika u Republici Hrvatskoj, sud će već prigodom dostave
prvoga pismena pozvati da u primjerenom roku postave punomoćnika za
primanje pismena u Republici Hrvatskoj, uz upozorenje da će u suprotnom
sud tuženiku na njegov trošak postaviti zastupnika za primanje pismena
iz reda odvjetnika ili javnih bilježnika i preko toga zastupnika
obavijestiti tuženika odnosno njegova zastupnika o tom postavljenju.

Stranci koja opozove punomoć punomoćniku za primanje pismena i istodobno
ne postavi drugog takvog punomoćnika, sud će dostavu obavljati
stavljanjem pismena na oglasnu ploču suda, sve dok ta stranka ne postavi
drugoga punomoćnika za primanje pismena.

Punomoćnik za primanje pismena koji je obavijestio sud o tome da je
stranci otkazao punomoć i priložio nesumnjiv dokaz o tome da je stranka
uredno primila taj otkaz, dužan je za stranku i dalje primati pismena
sve dok ne protekne trideset dana od dana kojega je sudu priložio taj
dokaz. Ako stranka u roku od trideset dana od dana primitka otkaza
punomoći ne obavijesti sud o imenovanju novoga punomoćnika za primanje
pismena, sud će postupiti u smislu odredbe stavka 3. ovoga članka.

Sredstva za pokriće troškova postavljanja i rada zastupnika tuženika za
primanje pismena dužan je predujmiti tužitelj na temelju rješenja suda
protiv kojega nije dopuštena posebna žalba. Ako tužitelj ne predujmi ta
sredstva u roku koji je sud odredio u svom rješenju, sud će tužbu
odbaciti.

Pravila o postavljanju zastupnika tužitelju za primanje pismena na
odgovarajući se način primjenjuju na umješače.

Članak 147.

Ako više osoba zajednički tuže, a nemaju zajedničkoga zakonskog
zastupnika odnosno punomoćnika, sud ih može pozvati da u određenom roku
imenuju zajedničkog punomoćnika za primanje pismena. Istovremeno sud će
obavijestiti tužitelje koga će od njih smatrati zajedničkim punomoćnikom
za primanje pismena ako oni sami ne imenuju takva punomoćnika.

Odredbe stavka 1. ovog članka primjenjivat će se i kad je više osoba
tuženo kao jedinstveni suparničari.

**Utvrđivanje adrese**

Članak 148.

Ako stranka ne može sama saznati adresu osobe kojoj pismeno treba
dostaviti, sud će nastojati od nadležnog tijela uprave ili na drugi
način dobiti potrebne podatke.

**Dostavnica**

Članak 149. (NN [117/03](https://www.zakon.hr/cms.htm?id=33251),
[70/19](https://www.zakon.hr/cms.htm?id=39887),
[80/22](https://www.zakon.hr/cms.htm?id=52915))

Potvrdu o obavljenoj dostavi (dostavnicu) potpisuje primatelj, koji će
na njoj napisati datum primitka. Dostavnica može biti i u digitalnom
obliku izrađena na odgovarajućem tehničkom uređaju.

Ako je primalac nepismen ili nije u stanju potpisati se, dostavljač će
ispisati njegovo ime i prezime i slovima dan primitka te staviti
napomenu zašto primalac nije stavio svoj potpis.

Ako primalac odbije potpisati dostavnicu, dostavljač će to zabilježiti
na dostavnici i ispisati slovima dan predaje, i time se smatra da je
dostava obavljena.

Ako je dostava obavljena prema odredbi članka 142. stavka 2. ovog
zakona, na dostavnici će se pored potvrde o primitku pismena naznačiti
da je prethodila pisana obavijest.

Dostavljač će od osobe kojoj pismeno predaje zatražiti da dokaže svoju
istovjetnost.

Ako dostavu ne obavlja državnom tijelu ili pravnoj osobi, dostavljač će
od osobe kojoj pismeno predaje zatražiti da dokaže svoju istovjetnost.

Dostavljač će na dostavnici upisati ime i prezime osobe kojoj je pismeno
predao odnosno broj isprave na temelju koje je utvrdio njenu
istovjetnost i tko ju je izdao.

Dostavljač koji nije javni bilježnik dužan je čitljivo označiti na
dostavnici svoje ime i prezime te svojstvo, a zatim je osobno potpisati.

Ako je to potrebno, dostavljač će o dostavi sastaviti poseban zapisnik i
priložiti ga uz dostavnicu.

Ako je na dostavnici netočno naznačen datum dostave, smatrat će se da je
dostava obavljena onog dana kad je pismeno predano.

Ako je dostavnica nestala, dostava se može dokazivati i na drugi način.

Članak 149.a (NN [117/03](https://www.zakon.hr/cms.htm?id=33251))

Osobu koja neopravdano, u slučajevima predviđenim u ovoj glavi, odbije
dokazati svoju istovjetnost ili primiti pismeno te osobu koja na neki
drugi način ometa dostavu svjesno onemogućavajući ili otežavajući
primjenu odredaba ove glave sud može novčano kazniti uz odgovarajuću
primjenu odredaba članka 110. ovoga Zakona.

Stranka kojoj je osoba iz stavka 1. ovoga članka ponašanjem opisanim u
toj odredbi prouzročila dodatne troškove u postupku, može u tom postupku
zatražiti od suda da je osudi da joj te troškove naknadi, neovisno o
tome je li je novčano kaznio ili nije. O takvom zahtjevu sud je dužan
rješenjem odlučiti bez odgode, neovisno o odluci o glavnoj stvari.
Protiv toga rješenja dopuštena je posebna žalba, ali se ovrha na temelju
njega može tražiti prije njegove pravomoćnosti.

Članak 149.b (NN [117/03](https://www.zakon.hr/cms.htm?id=33251))

Dostavljača koji nesavjesno obavi koju radnju dostave i zbog toga dođe
do znatnijeg odugovlačenja postupka sud može novčano kazniti,
primjenjujući na odgovarajući način odredbe članka 110. ovoga Zakona.

Stranka kojoj je dostavljač iz stavka 1. ovoga članka nesavjesnim
obavljanjem svoje dužnosti prouzročio dodatne troškove u postupku, može
u tom postupku zatražiti od suda da dostavljača odnosno pravnu osobu
koja za njega odgovara po općim pravilima za naknadu štete osudi da joj
te troškove naknadi. O takvom zahtjevu sud je dužan rješenjem odlučiti
bez odgode, neovisno o odluci o glavnoj stvari. Protiv toga rješenja
dopuštena je žalba, ali se ovrha na temelju njega može tražiti i prije
njegove pravomoćnosti.

Zahtjev za naknadu troškova iz stavka 2. ovoga članka stranka može
postaviti u roku od petnaest dana od saznanja za razloge koji
opravdavaju njegovo postavljanje, a najkasnije do pravomoćnosti, odnosno
okončanja postupka u povodu izvanrednog pravnog lijeka.

**Razmatranje i prepisivanje spisa**

Članak 150. (NN [117/03](https://www.zakon.hr/cms.htm?id=33251))

Stranke imaju pravo da razmatraju i prepisuju spise parnice u kojoj
sudjeluju.

Ostalim osobama koje imaju opravdan interes može se dopustiti
razmatranje i prepisivanje pojedinih spisa. Kad je postupak u tijeku,
dozvolu daje sudac pojedinac, odnosno predsjednik vijeća, a kad je
postupak završen -- predsjednik suda ili sudac koga on odredi.

[]{#_Toc108615793 .anchor}Glava dvanaesta TROŠKOVI POSTUPKA

**Parnični troškovi**

Članak 151. (NN [80/22](https://www.zakon.hr/cms.htm?id=52915))

Parnične troškove čine izdaci učinjeni u tijeku ili u povodu postupka.

Parnični troškovi obuhvaćaju i nagradu za rad odvjetnika i drugih osoba
kojima zakon priznaje pravo na nagradu.

Parnični troškovi obuhvaćaju i zatezne kamate od dana donošenja odluke
kojom je naloženo plaćanje troškova postupka. O zateznim kamatama na
iznos parničnih troškova sud odlučuje na zahtjev stranke.

Članak 152.

Svaka stranka prethodno sama podmiruje troškove koje je uzrokovala
svojim radnjama.

Članak 153. (NN [117/03](https://www.zakon.hr/cms.htm?id=33251))

Kad stranka predloži izvođenje dokaza, dužna je po nalogu suda unaprijed
položiti iznos potreban za podmirenje troškova koji će nastati u povodu
izvođenja dokaza.

Kad izvođenje dokaza predlože obje stranke, ili kad ga sud odredi po
službenoj dužnosti, sud će odrediti da iznos potreban za podmirenje
troškova polože obje stranke na jednake dijelove. Ako je sud odredio
izvođenje dokaza po službenoj dužnosti, može odrediti da iznos položi
samo jedna stranka.

Sud će odustati od izvođenja dokaza ako iznos potreban za podmirenje
troškova ne bude položen u roku što ga sud odredi. U tom će slučaju sud,
s obzirom na sve okolnosti po svojem uvjerenju ocijeniti od kakve je
važnosti što stranka nije u roku položila iznos potreban za podmirenje
troškova.

Ako sud izvede dokaz iako predujam za njegovo izvođenje nije položen,
rješenjem će naložiti stranci da u roku od osam dana određenu svotu
plati svjedoku ili vještaku. Žalba protiv toga rješenja ne odgađa ovrhu.

Iznimno od odredbe stavka 3. ovog članka, ako sud po službenoj dužnosti
odredi izvođenje dokaza radi utvrđivanja činjenica u vezi s primjenom
članka 3. stavka 3. ovog zakona, a stranke ne polože određeni iznos,
troškovi za izvođenje isplatit će se iz sredstava suda.

Članak 154. (NN [117/03](https://www.zakon.hr/cms.htm?id=33251),
[70/19](https://www.zakon.hr/cms.htm?id=39887))

Stranka koja u cijelosti izgubi parnicu dužna je protivnoj stranci i
njezinu umješaču naknaditi troškove izazvane vođenjem postupka. Umješač
na strani stranke koja je izgubila parnicu dužan je naknaditi troškove
koje je uzrokovao svojim radnjama.

Ako su stranke djelomično uspjele u parnici, sud će najprije utvrditi
postotak u kojemu je svaka od njih uspjela, zatim će od postotka one
stranke koja je u većoj mjeri uspjela oduzeti postotak one stranke koja
je u manjoj mjeri uspjela, nakon toga će utvrditi iznos pojedinih i
iznos ukupnih troškova stranke koja je u većoj mjeri uspjela u parnici
koji su bili potrebni za svrhovito vođenje postupka te će toj stranci
odmjeriti naknadu dijela takvih ukupnih troškova koji odgovara postotku
koji je preostao nakon navedenog obračuna postotaka u kojima su stranke
uspjele u parnici. Omjer uspjeha u parnici ocjenjuje se prema konačno
postavljenom tužbenom zahtjevu, vodeći računa i o uspjehu dokazivanja u
pogledu osnove zahtjeva.

Neovisno o pravilima iz stavaka 1. i 2. ovoga članka, sud može odrediti
da jedna stranka naknadi drugoj stranci pojedine troškove primjenom
članka 156. stavka 1. ovoga Zakona.

Ako su stranke djelomično uspjele u parnici u približno jednakim
dijelovima, sud može odrediti da svaka stranka snosi svoje troškove ili
da jedna stranka naknadi drugoj stranci samo pojedine troškove primjenom
članka 156. stavka 1. ovoga Zakona.

Sud može odlučiti da jedna stranka nadoknadi sve troškove koje su
protivna stranka i njezin umješač imali ako protivna stranka nije
uspjela samo u razmjerno neznatnom dijelu svog zahtjeva, a zbog tog
dijela nisu nastali posebni troškovi.

Prema rezultatu dokazivanja sud će odlučiti hoće li troškove iz članka
153. stavka 5. ovoga Zakona podmirivati jedna ili obje stranke ili će ti
troškovi pasti na teret sredstava suda.

Članak 154.a (NN [117/03](https://www.zakon.hr/cms.htm?id=33251))

U postupcima u kojima državni odvjetnik ili koje drugo državno tijelo
nastupa kao stranka, odluka o troškovima postupka donosi se u korist,
odnosno protiv Republike Hrvatske.

Članak 155. (NN
[[25/13](https://www.zakon.hr/cms.htm?id=33267)](file:///C:\Users\Neno\Documents\Ustav%20RH%20i%20Zakoni\25\13))

Sud će prilikom odlučivanja o troškovima postupka stranci odrediti
naknadu samo onih troškova koji su bili potrebni za vođenje parnice. O
tome koji su troškovi bili potrebni te o visini troškova odlučuje sud
ocjenjujući brižljivo sve okolnosti, osobito vodeći računa o pravilima
ovoga Zakona koja za pripremanje glavne rasprave određuju upućivanje
podnesaka i jedno pripremno ročište te jedno ročište za glavnu raspravu.

Ako je propisana tarifa za nagrade odvjetnika ili za druge troškove,
odmjerit će se takvi troškovi prema toj tarifi.

Članak 156. (NN [117/03](https://www.zakon.hr/cms.htm?id=33251),
[[25/13](https://www.zakon.hr/cms.htm?id=33267)](file:///C:\Users\Neno\Documents\Ustav%20RH%20i%20Zakoni\25\13))

Stranka je dužna neovisno o ishodu parnice nadoknaditi protivnoj stranci
troškove koje je uzrokovala svojom krivnjom ili slučajem koji se njoj
dogodio.

Sud može odlučiti da zakonski zastupnik ili punomoćnik stranke nadoknadi
protivnoj stranci troškove koje je uzrokovao svojom krivnjom.

O zahtjevima za naknadu troškova iz stavka 1. i 2. ovoga članka sud je
dužan rješenjem odlučiti najkasnije u roku od 15 dana od dana podnošenja
zahtjeva za naknadu troškova, neovisno o odluci o glavnoj stvari. Protiv
toga rješenja posebna žalba nije dopuštena, a ovrha se na temelju toga
rješenja može tražiti prije njegove pravomoćnosti.

Članak 157.

Ako tuženik nije dao povod za tužbu i ako je prije nego što se upustio u
raspravljanje o glavnoj stvari, priznao tužbeni zahtjev, tužitelj će
nadoknaditi tuženiku parnične troškove.

Članak 158. (NN [117/03](https://www.zakon.hr/cms.htm?id=33251),
[70/19](https://www.zakon.hr/cms.htm?id=39887))

Tužitelj koji povuče tužbu ili se odrekne tužbenog zahtjeva dužan je
tuženiku naknaditi troškove postupka.

Iznimno od stavka 1. ovoga članka, ako je tužitelj povukao tužbu ili se
odrekao tužbenog zahtjeva odmah nakon što je tuženik udovoljio zahtjevu
tužitelja ili zbog drugih razloga koji se mogu pripisati tuženiku,
troškove postupka dužan je tužitelju naknaditi tuženik.

Stranka koja odustane od pravnog lijeka dužna je protivnoj stranci
nadoknaditi troškove nastale u povodu pravnog lijeka.

Članak 159. (NN [117/03](https://www.zakon.hr/cms.htm?id=33251))

Svaka stranka snosi svoje troškove ako je parnica završena sudskom
nagodbom, a u nagodbi nije drugačije ugovoreno.

Troškovi nagodbe koja je pokušana (članak 324.), ali nije uspjela ulaze
u parnične troškove.

Članak 160. (NN [117/03](https://www.zakon.hr/cms.htm?id=33251),
[70/19](https://www.zakon.hr/cms.htm?id=39887))

Ako u izlučnoj parnici bude prihvaćen tužbeni zahtjev za proglašenje
ovrhe nedopuštenom na određenom predmetu ovrhe, a sud utvrdi da je
tuženik kao ovrhovoditelj u ovršnom postupku imao opravdanih razloga
smatrati da ne postoje prava trećih osoba na tom predmetu, odredit će da
svaka stranka snosi svoje troškove.

Članak 161.

Suparničari podmiruju troškove na jednake dijelove.

Ako postoji znatna razlika u pogledu njihova udjela u predmetu spora,
sud će prema razmjeru tog udjela odrediti koliki će dio troškova
nadoknaditi svaki od suparničara.

Suparničari koji su solidarno odgovorni u glavnoj stvari odgovaraju
solidarno i za troškove dosuđene protivnoj strani.

Za troškove uzrokovane posebnim parničnim radnjama pojedinih suparničara
ostali suparničari ne odgovaraju.

Članak 162. (NN [117/03](https://www.zakon.hr/cms.htm?id=33251))

Kad državni odvjetnik sudjeluje u postupku kao stranka, on ima pravo na
naknadu troškova prema odredbama ovog zakona, ali ne i pravo na nagradu.

Članak 163. (NN [117/03](https://www.zakon.hr/cms.htm?id=33251))

Odredbe o troškovima primjenjuju se i na stranke što ih zastupa državno
odvjetništvo. U tom slučaju troškovi postupka obuhvaćaju i iznos koji bi
se stranci priznao na ime nagrade odvjetniku.

Članak 164. (NN [117/03](https://www.zakon.hr/cms.htm?id=33251),
[57/11](https://www.zakon.hr/cms.htm?id=33263),
[70/19](https://www.zakon.hr/cms.htm?id=39887))

O naknadi troškova odlučuje sud na određen zahtjev stranke, bez
raspravljanja

Stranka je dužna u zahtjevu određeno navesti troškove za koje traži
naknadu.

Zahtjev za naknadu troškova stranka je dužna staviti najkasnije do
završetka raspravljanja koje prethodi odlučivanju o troškovima, a ako je
riječ o donošenju odluke bez prethodnog raspravljanja, stranka je dužna
zahtjev za naknadu troškova staviti u prijedlogu o kojem sud treba da
odluči.

O zahtjevu za naknadu troškova sud će odlučiti u presudi ili rješenju
kojim se završava postupak pred tim sudom.

U odluci kojom se postupak završava za nekog suparničara, sud će
odlučiti i o zahtjevu za naknadu troškova stranaka između kojih se tom
odlukom postupak pred tim sudom završava.

U slučaju usmene objave presude ili rješenja kojim se naređuje naknada
troškova sud može odlučiti da će iznos troškova odmjeriti u pisano
izrađenoj presudi odnosno rješenju ako se rješenje ima dostaviti
strankama.

U tijeku postupka sud će posebnim rješenjem odlučiti o naknadi troškova
samo kad pravo na naknadu troškova ne ovisi o odluci o glavnoj stvari.

U slučaju iz članka 158. ovoga Zakona, kao i u slučaju presude na
temelju priznanja i presude na temelju odricanja, ako povlačenje tužbe,
odricanje ili odustanak od pravnog lijeka, priznanje ili odricanje nisu
obavljeni na raspravi, zahtjev za naknadu troškova može se staviti u
roku od 15 dana nakon dostave obavijesti ili odluke.

O zahtjevu za naknadu troškova iz stavka 8. ovoga članka ovlašten je
donijeti odluku i sudski savjetnik.

Članak 165. (NN [117/03](https://www.zakon.hr/cms.htm?id=33251))

U međupresudi ili djelomičnoj presudi sud može izreći da se odluka o
troškovima ostavlja za kasniju presudu, osim ako se kod djelomične
presude ne radi o slučaju iz članka 164. stavka 5. ovoga Zakona.

Članak 166. (NN
[[25/13](https://www.zakon.hr/cms.htm?id=33267)](file:///C:\Users\Neno\Documents\Ustav%20RH%20i%20Zakoni\25\13))

Kad sud odbaci ili odbije pravni lijek, odlučit će i o troškovima
nastalim u postupku u povodu toga pravnog lijeka.

Kad sud preinači odluku protiv koje je podnesen pravni lijek ili ukine
tu odluku i odbaci tužbu, odlučit će o troškovima cijelog postupka
jednom odlukom.

Kad se ukine odluka protiv koje je podnesen pravni lijek i predmet vrati
na ponovno suđenje, ostavit će se da se o troškovima postupka u povodu
pravnog lijeka odluči u konačnoj odluci.

Sud može postupiti prema odredbama stavka 3. ovog članka i kad odluku
protiv koje je podnesen pravni lijek samo djelomično ukine.

Članak 167.

Odluka o troškovima sadržana u presudi može se napadati samo žalbom na
rješenje ako se istovremeno ne napada i odluka o glavnoj stvari.

Ako jedna stranka napada presudu samo u pogledu troškova, a druga u
pogledu glavne stvari, viši će sud jednom odlukom odlučiti o oba pravna
lijeka.

**Troškovi u postupku za osiguranje dokaza**

Članak 168.

Troškove postupka za osiguranje dokaza podmiruje stranka koja je
podnijela prijedlog za osiguranje dokaza. Ona je dužna nadoknaditi i
troškove protivnoj stranci odnosno postavljenom privremenom zastupniku.

Te troškove stranka može naknadno ostvarivati kao dio parničnih
troškova, prema uspjehu u parnici.

Članci 169. do 171. prestali su važiti.

**Oslobođenje od plaćanja troškova postupka**

Članak 172. (NN [25/13](https://www.zakon.hr/cms.htm?id=33267))

Pravo na oslobođenje od plaćanja troškova postupka i pravo na stručnu
pravnu pomoć stranka ostvaruje na način i uz uvjete propisane posebnim
propisom kojim se uređuje besplatna pravna pomoć.

Članak 173. (NN [25/13](https://www.zakon.hr/cms.htm?id=33267))

Brisan.

Članak 174. (NN [25/13](https://www.zakon.hr/cms.htm?id=33267))

Brisan.

Članak 175. (NN [25/13](https://www.zakon.hr/cms.htm?id=33267))

Brisan.

Članak 176. (NN [25/13](https://www.zakon.hr/cms.htm?id=33267))

Brisan.

Kada je stranka ostvarila pravo na oslobođenje od plaćanja troškova
postupka na temelju posebnog propisa kojim se uređuje besplatna pravna
pomoć, a sud u postupku utvrdi da je stranka u stanju podmirivati
troškove postupka odnosno pristojbe, sud će bez odgode o tome
obavijestiti nadležno upravno tijelo.

Članak 177. (NN [25/13](https://www.zakon.hr/cms.htm?id=33267))

Brisan.

Članak 178

Brisan.

Članak 178.a

Brisan.

[]{#_Toc108615794 .anchor}Glava trinaesta PRAVNA POMOĆ

Članak 179. (NN [117/03](https://www.zakon.hr/cms.htm?id=33251),
[70/19](https://www.zakon.hr/cms.htm?id=39887))

Sudovi su jedan drugome dužni ukazivati pravnu pomoć u parničnom
postupku.

Ako zamoljeni sud nije nadležan da obavi radnju za koju je zamoljen,
ustupit će molbu nadležnom sudu odnosno drugome državnom tijelu i o tome
obavijestiti sud od koga je primio molbu, a ako mu nadležni sud odnosno
državno tijelo nije poznato, vratit će molbu.

Ako u jednom mjestu postoji više sudova stvarno nadležnih za davanje
pravne pomoći, molba za davanje pravne pomoći može se podnijeti bilo
kojem od tih sudova, ako posebnim propisima nije drugačije određeno.

Zamoljeni sud od kojega se traži izvođenje dokaza saslušanjem osigurat
će, ako je to moguće, izvođenje toga dokaza odgovarajućom primjenom
članka 115. stavka 3. ovoga Zakona.

Članak 180.

Brisan

Članak 181.

Sudovi će ukazivati pravnu pomoć inozemnim sudovima u slučajevima
predviđenim međunarodnim ugovorom i kad postoji uzajamnost u ukazivanju
pravne pomoći. U slučaju sumnje o postojanju uzajamnosti objašnjenje
daje ministarstvo nadležno za poslove pravosuđa.

Sud će uskratiti pravnu pomoć inozemnom sudu ako se traži izvršenje
radnje koja je protivna javnom poretku Republike Hrvatske. U takvu će
slučaju sud nadležan za davanje pravne pomoći, po službenoj dužnosti,
dostaviti predmet Vrhovnom sudu Republike Hrvatske radi donošenja
konačne odluke.

Odredbe članka 179. st. 2. i 3. ovog Zakona važe i za postupanje s
molbom inozemnog suda.

Članak 182.

Sudovi ukazuju pravnu pomoć inozemnim sudovima na način predviđen u
domaćem zakonu. Radnja koja je predmet molbe inozemnog suda može se
obaviti i na način koji zahtijeva inozemni sud, ako takav postupak nije
protivan javnom poretku Republike Hrvatske.

Članak 183.

Ako međunarodnim ugovorom nije što drugo određeno, sudovi će uzimati u
postupak molbe za pravnu pomoć inozemnih sudova samo ako su dostavljene
diplomatskim putem i ako su molba i prilozi sastavljeni na jednom od
jezika koji je u službenoj uporabi u sudu ili ako je priložen ovjereni
prijevod na tom jeziku.

Članak 184.

Ako međunarodnim ugovorom nije što drugo određeno, molbe domaćih sudova
za pravnu pomoć dostavljaju se inozemnim sudovima diplomatskim putem.
Molbe i prilozi moraju biti sastavljeni na jeziku zamoljene države ili
uz njih mora biti priložen njihov ovjereni prijevod na tom jeziku.

Članak 184.a (NN [25/13](https://www.zakon.hr/cms.htm?id=33267))

Ako je udovoljeno uvjetima za donošenje presude zbog izostanka ili
presude zbog ogluhe, a sud ne raspolaže podatkom o osobnom
identifikacijskom broju tuženika, sud će pribaviti taj podatak po
službenoj dužnosti od Ministarstva financija, Porezne uprave.

Sud će postupiti prema odredbi stavka 1. ovoga članka i kad ne raspolaže
podatkom o osobnom identifikacijskom broju fizičke, odnosno pravne
osobe, a udovoljeno je uvjetima za donošenje odluke o izricanju novčane
kazne toj fizičkoj, odnosno pravnoj osobi.

U slučajevima iz stavka 1. i 2. ovoga članka Ministarstvo financija,
Porezna uprava dužna je u roku od osam dana, na zahtjev suda, uz dostavu
podataka o imenu, prezimenu i datumu rođenja ili broju osobne iskaznice
za fizičke osobe, odnosno nazivu i matičnom broju pravne osobe, dati
podatak o osobnom identifikacijskom broju.

[]{#_Toc108615795 .anchor}Dio drugi TIJEK POSTUPKA

[]{#_Toc108615796 .anchor}A. Postupak pred prvostupanjskim sudom

[]{#_Toc108615797 .anchor}Glava četrnaesta TUŽBA

Članak 185. (NN [80/22](https://www.zakon.hr/cms.htm?id=52915))

Parnični postupak pokreće se tužbom.

Parnični postupak pred prvostupanjskim sudom mora se okončati u razumnom
roku, a svakako u roku kraćem od tri godine od dana podnošenja tužbe,
ako ovim ili drugim zakonom nije drukčije određeno.

**Sadržaj tužbe**

Članak 186. (NN [117/03](https://www.zakon.hr/cms.htm?id=33251),
[70/19](https://www.zakon.hr/cms.htm?id=39887))

Tužba treba sadržavati određen zahtjev u pogledu glavne stvari i
sporednih traženja, činjenice na kojima tužitelj temelji zahtjev, dokaze
kojima se utvrđuju te činjenice, a i druge podatke koje mora imati svaki
podnesak (članak 106.).

Kad stvarna nadležnost, sastav suda, vrsta postupka, ovlaštenje na
zastupanje ili pravo na naknadu troškova postupka ovisi o vrijednosti
predmeta spora, a predmet tužbenog zahtjeva nije novčana svota, tužitelj
je dužan u tužbi naznačiti vrijednost predmeta spora.

Sud će po tužbi postupiti i kad tužitelj nije naveo pravnu osnovu
tužbenog zahtjeva, a ako je tužitelj pravnu osnovu naveo, sud nije za
nju vezan.

Članak 186.a (NN [117/03](https://www.zakon.hr/cms.htm?id=33251),
[84/08](https://narodne-novine.nn.hr/clanci/sluzbeni/2008_07_84_2720.html),
[[25/13](https://www.zakon.hr/cms.htm?id=33267)](file:///C:\Users\Neno\Documents\Ustav%20RH%20i%20Zakoni\25\13),
[70/19](https://www.zakon.hr/cms.htm?id=39887))

Osoba koja namjerava podnijeti tužbu protiv Republike Hrvatske dužna se
je prije podnošenja tužbe obratiti sa zahtjevom za mirno rješenje spora
državnom odvjetništvu koje je stvarno i mjesno nadležno za zastupanje na
sudu pred kojim namjerava podnijeti tužbu protiv Republike Hrvatske,
osim u slučajevima u kojima je posebnim propisima određen rok za
podnošenje tužbe. Zahtjev za mirno rješenje spora mora sadržavati sve
ono što mora sadržavati tužba.

Zahtjev iz stavka 1. ovoga članka se podnosi nadležnom državnom
odvjetništvu, sukladno odredbama Zakona o državnom odvjetništvu. Ako je
zahtjev iz stavka 1. ovoga članka podnesen nenadležnom državnom
odvjetništvu, ono će zahtjev dostaviti nadležnom državnom odvjetništvu
uz obavijest stranci.

Podnošenjem zahtjeva iz stavka 1. zastarijevanje zastaje.

Nagodba postignuta između podnositelja zahtjeva i Državnog odvjetništva,
po zahtjevu iz stavka 1. ovoga članka, ima svojstvo ovršne isprave.

Ako zahtjev iz stavka 1. ovoga članka ne bude prihvaćen ili o njemu ne
bude odlučeno u roku od tri mjeseca od njegova podnošenja, podnositelj
zahtjeva može podnijeti tužbu nadležnom sudu.

Sud će odbaciti tužbu protiv Republike Hrvatske podnesenu prije
donošenja odluke o zahtjevu za mirno rješenje spora, odnosno prije
isteka roka iz stavka 5. ovoga članka.

Odredbe prethodnih stavaka ovoga članka ne primjenjuju se u slučajevima
kada je posebnim zakonom propisan postupak podnošenja zahtjeva za mirno
rješenje spora nadležnom državnom odvjetništvu ili nekom drugom tijelu.

Odredbe prethodnih stavaka ovoga članka na odgovarajući način će se
primjenjivati i u slučajevima u kojima Republika Hrvatska namjerava
tužiti neku osobu s prebivalištem ili sjedištem u Republici Hrvatskoj.

Kad osoba iz stavka 8. ovoga članka nagodbom preuzima obvezu prema
Republici Hrvatskoj, takva nagodba je ovršna isprava kada dužnik ovjeri
svoj potpis. Kada Republika Hrvatska nagodbom preuzima obvezu prema
drugoj stranci, takva je nagodba ovršna isprava kada je potpiše
ovlaštena osoba u nadležnom državnom odvjetništvu i kada se njezin
potpis ovjeri pečatom toga državnog odvjetništva.

Republika Hrvatska i podnositelj zahtjeva iz stavka 1. ovoga članka mogu
nakon podnošenja zahtjeva za mirno rješenje spora zatražiti od suda da,
primjenjujući na odgovarajući način odredbe ovog Zakona za osiguranje
dokaza, izvede dokaze za koje smatra da su nužni radi utvrđivanja
činjenica o kojima će ovisiti zauzimanje stava o osnovanosti zahtjeva
protivne stranke za mirno rješenje spora. Te dokaze može izvesti i
sudski savjetnik, a imaju isto značenje kao dokazi izvedeni u postupku
osiguranja dokaza.

Članak 186.b (NN [117/03](https://www.zakon.hr/cms.htm?id=33251))

Tužitelj koji za to ima imovinskopravni interes može tužbom zatražiti od
suda da naloži tuženiku koji je prema sadržaju pravnoga odnosa dužan
položiti račun ili dati pregled neke imovine i obveza, odnosno tuženiku
za koga je vjerojatno da nešto zna o utajenoj ili prikrivenoj imovini --
da, pod prisegom ili bez prisege, položi račun ili preda potpuni pregled
imovine ili obveza, odnosno priopćiti što mu je o utajenoj ili
prikrivenoj imovini poznato, te izjavi da su položeni račun, predani
pregled imovine i obveza, odnosno dani podaci o utajenoj ili prikrivenoj
imovini potpuni i točni.

U sporovima u kojima ne može postaviti tužbeni zahtjev za isplatu
određenog iznosa novca, isporuku određene količine zamjenjivih stvari,
predaju određenih stvari ili prijenos određenih prava prije nego što
tuženik ispuni svoju obvezu polaganja računa ili predaje pregleda
imovine i obveza, tužitelj može u tužbi istaknuti, pored zahtjeva za
polaganje računa ili predaju pregleda imovine i obveza iz stavka 1.
ovoga članka, i zahtjev kojim će zatražiti od suda da tuženika osudi na
isplatu iznosa novca, isporuku ili predaju stvari ili prijenos prava
čiju će visinu, količinu odnosno istovjetnost odrediti tek nakon što
tuženik položi račun ili preda pregled imovine i obveza, odnosno tek
nakon što se provede vještačenje ili izvedu drugi dokazi u povodu
položenog računa ili predanog pregleda imovine i obveza ili u povodu
uskrate polaganja računa ili predaje pregleda imovine i obveza.

U sporovima u kojima ne može postaviti određeni zahtjev prije nego što
dođe do podataka koje mu tuženik ne želi dati premda njima raspolaže, a
koje mu je prema sadržaju građanskopravnoga odnosa dužan dati odnosno
koji se mogu smatrati zajedničkima za obje stranke, tužitelj može u
tužbi istaknuti zahtjev kojim će zatražiti od suda da tuženika osudi na
isplatu iznosa, predaju stvari ili prijenos prava čiju će visinu,
količinu, odnosno istovjetnost odrediti tek nakon što mu tuženik dade
potrebne podatke, odnosno tek nakon što se provede vještačenje ili
izvedu drugi dokazi o podacima koje tuženik izbjegava dati.

U slučajevima iz stavka 2. i 3. ovoga članka tužitelj je dužan određeni
tužbeni zahtjev postaviti u roku koji mu za to sud odredi tijekom
postupka rješenjem protiv kojega nije dopuštena posebna žalba.

U tužbi iz stavka 1. ovoga članka tužitelj je dužan naznačiti vrijednost
predmeta spora u skladu s odredbom članka 40. stavka 2. ovoga Zakona;
prigodom postavljanja tužbenoga zahtjeva iz stavka 4. ovoga članka
tužitelj je dužan iznova naznačiti vrijednost predmeta spora u skladu s
odredbama članka 35. do 37. i članka 39. ovoga Zakona.

Članak 186.c (NN [117/03](https://www.zakon.hr/cms.htm?id=33251))

Tužitelj koji učini vjerojatnim da tuženik ozbiljno dovodi u pitanje
postojanje njegove još uvijek nedospjele tražbine, ili da će morati
sudskim putem ostvarivati svoju tražbinu nakon što ona dospije, ili da
iz drugih razloga ima za to pravni interes, može i prije dospjelosti
tražbine zatražiti od suda da tuženiku naloži da mu ispuni dužnu činidbu
u vrijeme njezine dospjelosti. Vrijeme dospjelosti tražbine treba biti
određeno naznačeno u tužbenom zahtjevu.

Sud će odbaciti tužbu ako utvrdi da tužitelj nema pravnoga interesa
tražiti donošenje presude iz stavka 1. ovoga članka prije dospjelosti
tražbine.

Ovrha na temelju presude kojom je prihvaćen zahtjev iz stavka 1. ovoga
članka može se tražiti tek nakon dospjelosti tražbine.

Članak 186.d (NN
[84/08](https://narodne-novine.nn.hr/clanci/sluzbeni/2008_07_84_2720.html),
[57/11](https://www.zakon.hr/cms.htm?id=33263),
[[25/13](https://www.zakon.hr/cms.htm?id=33267)](file:///C:\Users\Neno\Documents\Ustav%20RH%20i%20Zakoni\25\13),
[70/19](https://www.zakon.hr/cms.htm?id=39887),
[155/23](https://www.zakon.hr/cms.htm?id=59074))

Sud može, uvažavajući sve okolnosti, posebno interes stranaka i trećih
osoba vezanih uz stranke te trajnost njihovih odnosa i upućenost jednih
na druge, na ročištu ili izvan ročišta rješenjem uputiti stranke da u
roku od 15 dana sudjeluju na informativnom sastanku o medijaciji ili da
pokrenu medijaciju.

Rješenja iz stavka 1. ovoga članka sud može donijeti tijekom cijelog
parničnog postupka.

Ako stranke suglasno predlože rješavanje spora medijacijom pred sudom,
bez odgode će se odrediti sastanak radi medijacije na koji se pozivaju
stranke, njihovi zastupnici i punomoćnici ako ih imaju.

Postupak mirnog rješavanja spora pred sudom (informativni sastanak o
medijaciji i medijaciju) vodi medijator određen s liste medijatora koju
utvrđuje predsjednik suda.

Medijator ne može sudjelovati u postupku mirnog rješavanja spora u
parničnom predmetu koji mu je dodijeljen.

Ako se postupak mirnog rješavanja spora pred sudom dovrši bez sklapanja
nagodbe, medijator ne smije sudjelovati u tom sporu u bilo kojem
svojstvu.

Nagodba sklopljena u postupku mirnog rješavanja spora provedenom u sudu
pred sucem medijatorom smatra se sudskom nagodbom.

Iznimno od stavka 1. ovoga članka, ako su obje stranke ili dionička
društva ili pravne osobe kojima je većinski član Republika Hrvatska ili
jedinica lokalne i područne (regionalne) samouprave, sud će po primitku
odgovora na tužbu uputiti stranke da u roku od osam dana pokrenu
medijaciju.

Stranka koja je upućena pokrenuti medijaciju, a ne pristupi prvom
sastanku radi pokušaja medijacije bez opravdanog razloga, gubi pravo
tražiti naknadu daljnjih troškova postupka pred sudom prvog stupnja.

Sud će u rješenju kojim upućuje stranke da pokrenu medijaciju upozoriti
na posljedice neopravdanog izostanka iz stavka 9. ovoga članka.

Rješenja iz stavka 1. ovoga članka su rješenja o upravljanju postupkom.

Članak 186.e (NN
[84/08](https://narodne-novine.nn.hr/clanci/sluzbeni/2008_07_84_2720.html),
[25/13](https://www.zakon.hr/cms.htm?id=33267),
[70/19](https://www.zakon.hr/cms.htm?id=39887),
[155/23](https://www.zakon.hr/cms.htm?id=59074))

Stranke mogu nakon podnošenja redovnog pravnog lijeka suglasno podnijeti
prijedlog za sudjelovanje u postupku mirnog rješavanja spora pred sucem
medijatorom suda nadležnog za odlučivanje o pravnom lijeku.

Medijator ne može sudjelovati u postupku mirnog rješavanja spora u
parničnom predmetu koji mu je dodijeljen radi odlučivanja o pravnom
lijeku.

Ako se postupak mirnog rješavanja spora dovrši bez sklapanja nagodbe,
medijator ne smije sudjelovati u tom sporu u bilo kojem svojstvu.

Na postupke mirnog rješavanja spora koji se provode u sudovima na
odgovarajući se način primjenjuju odredbe zakona kojim se uređuje mirno
rješavanje sporova, ako ovim Zakonom nije drukčije određeno.

Članak 186.f (NN
[84/08](https://narodne-novine.nn.hr/clanci/sluzbeni/2008_07_84_2720.html),
[70/19](https://www.zakon.hr/cms.htm?id=39887),
[80/22](https://www.zakon.hr/cms.htm?id=52915))

Brisan.

Članak 186.g (NN
[84/08](https://narodne-novine.nn.hr/clanci/sluzbeni/2008_07_84_2720.html),
[[25/13](https://www.zakon.hr/cms.htm?id=33267)](file:///C:\Users\Neno\Documents\Ustav%20RH%20i%20Zakoni\25\13),
[70/19](https://www.zakon.hr/cms.htm?id=39887),
[80/22](https://www.zakon.hr/cms.htm?id=52915))

Brisan.

**Tužba za utvrđenje**

Članak 187. (NN [117/03](https://www.zakon.hr/cms.htm?id=33251))

Tužitelj može u tužbi tražiti da sud samo utvrdi postojanje odnosno
nepostojanje kakva prava ili pravnog odnosa ili istinitost odnosno
neistinitost kakve isprave.

Takva se tužba može podići kad je to posebnim propisima predviđeno, kad
tužitelj ima pravni interes da sud utvrdi postojanje odnosno
nepostojanje kakva prava ili pravnog odnosa ili istinitost odnosno
neistinitost kakve isprave prije dospjelosti zahtjeva za činidbu iz
istog odnosa ili kad tužitelj ima kakav drugi pravni interes za
podizanje takve tužbe.

Ako odluka o sporu ovisi o tome postoji li ili ne postoji kakav pravni
odnos koji je prije ili tijekom parnice postao sporan, tužitelj može
istaknuti i tužbeni zahtjev da sud utvrdi da takav odnos postoji odnosno
da ne postoji, ako je sud pred kojim parnica teče nadležan za takav
zahtjev.

Isticanje zahtjeva prema odredbi stavka 3. ovog članka nakon podnošenja
tužbe neće se smatrati preinakom tužbe.

**Isticanje više tužbenih zahtjeva u jednoj tužbi**

Članak 188.

U jednoj tužbi tužitelj može istaknuti više zahtjeva protiv istog
tuženika kad su svi zahtjevi povezani istom činjeničnom i pravnom
osnovom. Ako zahtjevi nisu povezani istom činjeničnom i pravnom osnovom,
oni se mogu istaknuti u jednoj tužbi protiv istog tuženika samo kad je
isti sud stvarno nadležan za svaki od tih zahtjeva i kad je za sve
zahtjeve određena ista vrsta postupka.

Tužitelj može dva i više tužbenih zahtjeva u međusobnoj vezi istaknuti u
jednoj tužbi i tako da sud sljedeći od tih zahtjeva prihvati ako nađe da
onaj koji je ispred njega istaknut nije osnovan.

Zahtjevi se mogu, prema stavku 2. ovog članka, istaknuti u jednoj tužbi
samo ako je sud stvarno nadležan za svaki od istaknutih zahtjeva i ako
je za sve zahtjeve određena ista vrsta postupka.

Ako o nekim od zahtjeva istaknutih u istoj tužbi treba da sudi vijeće, a
o drugima sudac pojedinac istog suda, o svim zahtjevima sudit će vijeće.

**Protutužba**

Članak 189. (NN
[[25/13](https://www.zakon.hr/cms.htm?id=33267)](file:///C:\Users\Neno\Documents\Ustav%20RH%20i%20Zakoni\25\13))

Tuženik može do zaključenja prethodnog postupka pred sudom podnijeti kod
istog suda protutužbu, ako je zahtjev protutužbe u vezi s tužbenim
zahtjevom, ili ako se ti zahtjevi mogu prebiti, ili ako se protutužbom
traži utvrđenje kakva prava ili pravnog odnosa o čijem postojanju ili
nepostojanju ovisi u cijelosti ili djelomično odluka o tužbenom
zahtjevu.

Protutužba se ne može podnijeti ako je za zahtjev iz protutužbe stvarno
nadležan viši sud ili sud druge vrste.

Protutužba se može podnijeti i kad o zahtjevu iz protutužbe treba da
sudi isti sud u drugom sastavu.

**Preinaka tužbe**

Članak 190. (NN
[[25/13](https://www.zakon.hr/cms.htm?id=33267)](file:///C:\Users\Neno\Documents\Ustav%20RH%20i%20Zakoni\25\13),
[70/19](https://www.zakon.hr/cms.htm?id=39887))

Tužitelj može do zaključenja prethodnog postupka preinačiti tužbu.

Iznimno od odredbe stavka 1. ovoga članka, tužitelj može preinačiti
tužbu do zaključenja glavne rasprave ako je bez svoje krivnje nije mogao
preinačiti do zaključenja prethodnog postupka.

Nakon dostave tužbe tuženiku za preinaku tužbe potreban je pristanak
tuženika, ali i kad se tuženik protivi, sud može dopustiti preinaku ako
smatra da bi to bilo svrsishodno za konačno rješenje odnosa među
strankama.

Smatrat će se da postoji pristanak tuženika na preinaku tužbe ako se on
upusti u raspravljanje o glavnoj stvari po preinačenoj tužbi, a nije se
prije toga protivio preinaci.

Ako je parnični sud za preinačenu tužbu stvarno nenadležan, dostavit će
predmet nadležnom sudu, koji će, ako se tuženik protivi preinaci,
riješiti je li preinaka dopuštena.

Na način predviđen u stavku 4. ovog članka postupit će se i kad po
preinačenoj tužbi treba da sudi isti sud u drugom sastavu (članak 18.).

Kad sud dopusti preinaku tužbe, dužan je ostaviti tuženiku vrijeme
potrebno da se može pripremiti za raspravljanje po preinačenoj tužbi,
ako za to nije imao dovoljno vremena. Na isti način sud će postupiti ako
tuženik koji se ne protivi preinaci zatraži da mu se ostavi potrebno
vrijeme radi pripremanja

Ako je tužba preinačena na ročištu na kojem tuženik koji je uredno
pozvan ne dođe, a izostanak ne opravda, sud neće odgoditi ročište, već
će o preinaci odlučiti neovisno o tome što se tuženik nije izjasnio o
preinaci.

Protiv rješenja kojim se prihvaća preinaka tužbe nije dopuštena posebna
žalba.

Članak 191.

Preinaka tužbe jest promjena istovjetnosti zahtjeva, povećanje
postojećeg ili isticanje drugog zahtjeva uz postojeći.

Ako tužitelj preinačuje tužbu tako da, zbog okolnosti koje su nastale
nakon podnošenja tužbe, zahtijeva iz iste činjenične osnove drugi
predmet ili novčanu svotu, tuženik se takvoj preinaci ne može protiviti.

Tužba nije preinačena ako je tužitelj promijenio pravnu osnovu tužbenog
zahtjeva, ako je smanjio tužbeni zahtjev ili ako je promijenio, dopunio
ili ispravio pojedine navode, tako da zbog toga tužbeni zahtjev nije
promijenjen.

Članak 192. (NN [25/13](https://www.zakon.hr/cms.htm?id=33267))

Tužitelj može sve do zaključenja prethodnog postupka svoju tužbu
preinačiti i tako da umjesto prvobitnog tuženika tuži drugu osobu.

Za preinaku tužbe prema stavku 1. ovog članka potreban je pristanak
osobe koja treba da stupi u parnicu umjesto tuženika, a ako se tuženik
već upustio u raspravljanje o glavnoj stvari, potreban je i pristanak
tuženika.

Nakon što se tuženik upustio u raspravljanje o glavnoj stvari, umjesto
tužitelja može u parnicu stupiti novi tužitelj samo ako tuženik na to
pristane.

Osoba koja stupa u parnicu umjesto stranke mora primiti parnicu u onom
stanju u kakvu se ona nalazi u trenutku kad u nju stupa.

**Povlačenje tužbe**

Članak 193.

Tužitelj može povući tužbu bez pristanka tuženika prije nego što se
tuženik upusti u raspravljanje o glavnoj stvari.

Tužba se može povući i kasnije, sve do zaključenja glavne rasprave, ako
tuženik na to pristane. Ako se tuženik u roku od 15 dana od dana
obavijesti o povlačenju tužbe ne izjasni o tome, smatrat će se da je
pristao na povlačenje.

Tužba se uz izričiti pristanak tuženika može povući i nakon zaključenja
glavne rasprave do pravomoćnosti odluke kojom se postupak pred sudom
prvog stupnja dovršava. U tom slučaju tuženik svoj zahtjev za naknadu
troškova postupka mora postaviti najkasnije u svojoj suglasnosti za
povlačenje tužbe.

Ako u slučaju iz stavka 3. ovoga članka dođe do povlačenja tužbe prije
nego što je prvostupanjski sud donio svoju odluku, odnosno prije nego
što je ona u povodu žalbe otpravljena drugostupanjskom sudu,
prvostupanjski će sud rješenjem utvrditi da je tužba povučena, odnosno
rješenjem će ukinuti svoju odluku i utvrditi da je tužba povučena. Tim
će rješenjem odlučiti i o zahtjevu tuženika za naknadu troškova
postupka.

Ako dođe do povlačenja tužbe pred prvostupanjskim sudom nakon donošenja
prvostupanjske odluke dok je postupak u povodu žalbe u tijeku pred
drugostupanjskim sudom, prvostupanjski će sud bez odgode zatražiti --
telefonom, telefaksom ili elektroničkom poštom -- od drugostupanjskog
suda da ga se obavijesti o tome je li već odlučeno u povodu žalbe te
obavijestiti taj sud da je došlo do povlačenja tužbe.

Ako u slučaju iz stavka 3. ovoga članka dođe do povlačenja tužbe nakon
što je predmet dostavljen drugostupanjskom sudu, drugostupanjski će sud,
ako prije toga nije odlučio u povodu žalbe, rješenjem ukinuti
prvostupanjsku odluku i utvrditi da je tužba povučena. Tim će se
rješenjem odlučiti i o zahtjevu tuženika za naknadu troškova postupka.

Podnesak kojim se u slučaju iz stavka 3. ovoga članka povlači tužba
podnosi se putem prvostupanjskog suda koji može, ako ocijeni da je to
potrebno, održati ročište sa strankama radi provjere jesu li ispunjeni
uvjeti za povlačenje tužbe.

Ako se pred drugostupanjskim sudom održava sjednica vijeća uz
sudjelovanje stranaka (članak 362. stavak 2.) ili rasprava (članak 373.b
stavak 2.), tužitelj može svoju tužbu povući i na ročištu pred tim
sudom.

Povučena tužba smatra se kao da nije ni bila podnesena i može se ponovno
podnijeti.

**Postojanje parnice**

Članak 194.

Parnica počinje teći dostavom tužbe tuženiku.

U pogledu zahtjeva koji je stranka postavila u tijeku postupka parnica
počinje teći od časa kad je o tom zahtjevu obaviještena protivna
stranka.

Dok parnica teče, ne može se u pogledu istog zahtjeva pokrenuti nova
parnica među istim strankama, a ako takva parnica bude pokrenuta, sud će
tužbu odbaciti.

Sud će u tijeku cijelog postupka po službenoj dužnosti paziti teče li
već druga parnica o istom zahtjevu među istim strankama.

Članak 195.

Ako koja od stranaka otuđi stvar ili pravo o kojem teče parnica, to ne
sprečava da se parnica među istim strankama dovrši.

Osoba koja je pribavila stvar ili pravo o kojem teče parnica može
stupiti u parnicu umjesto tužitelja odnosno tuženika samo ako na to
pristanu obje stranke.

[]{#_Toc108615798 .anchor}Glava petnaesta SUPARNIČARI

Članak 196. (NN [117/03](https://www.zakon.hr/cms.htm?id=33251),
[70/19](https://www.zakon.hr/cms.htm?id=39887))

Više osoba mogu jednom tužbom tužiti odnosno biti tužene (suparničari):

1\) ako su u pogledu predmeta spora u pravnoj zajednici ili ako njihova
prava odnosno obveze proistječu iz iste činjenične i pravne osnove;

2\) ako su predmet spora zahtjevi odnosno obveze iste vrste koji se
temelje na bitno istovrsnoj činjeničnoj i pravnoj osnovi te ako postoji
stvarna i mjesna nadležnost istog suda za svaki zahtjev i za svakog
tuženika;

3\) ako je to drugim zakonom određeno.

Do zaključenja prethodnog postupka može, uz uvjete iz stavka 1. ovog
članka, uz tužitelja pristupiti novi tužitelj ili tužba može biti
proširena na novog tuženika s njegovim pristankom.

Nakon što se tuženik upustio u raspravljanje o glavnoj stvari, bez
njegova pristanka ne može uz tužitelja pristupiti novi tužitelj.

Osoba koja pristupa tužbi odnosno na koju se tužba proširuje mora
primiti parnicu u onom stanju u kojem se ona nalazi kad ona u nju stupa.

Članak 197.

Tužitelj može tužbom obuhvatiti dva ili više tuženika i tako što će
tražiti da tužbeni zahtjev bude prihvaćen prema sljedećem tuženiku u
slučaju da bude pravomoćno odbijen prema onome koji je u tužbi naveden
prije njega.

Na način predviđen u stavku 1. ovog članka može tužitelj tužbom
obuhvatiti dva ili više tuženika samo ako prema svakom od njih ističe
isti zahtjev ili ako prema pojedinim od njih ističe različite zahtjeve
koji su u međusobnoj vezi te ako je isti sud stvarno i mjesno nadležan
za svaki od zahtjeva.

Članak 198.

Osoba koja u cijelosti ili djelomično traži stvar ili pravo o kojem
između drugih osoba već teče parnica može pred sudom pred kojim ta
parnica teče tužiti obje stranke jednom tužbom, sve dok se postupak
pravomoćno ne završi.

Članak 199.

Glavni dužnik i jamac mogu biti zajednički tuženi ako to nije u
protivnosti sa sadržajem ugovora o jamstvu.

Članak 200.

Svaki je suparničar u parnici samostalna stranka i njegove radnje ili
propuštanja niti koriste niti štete drugim suparničarima.

Članak 201.

Ako se prema zakonu ili zbog prirode pravnog odnosa spor može riješiti
samo na jednak način prema svim suparničarima (jedinstveni suparničari),
smatraju se oni kao jedna parnična stranka, tako da se u slučaju ako
pojedini suparničari propuste koju parničnu radnju učinak parničnih
radnji što su ih poduzeli drugi suparničari proteže i na one koji te
radnje nisu poduzeli.

Članak 202.

Ako rokovi za izvršenje određene parnične radnje za pojedine jedinstvene
suparničare ističu u razno vrijeme, tu parničnu radnju može svaki
suparničar poduzeti sve dok ma i za jednog od njih još teče rok za
poduzimanje te radnje.

Članak 203.

Svaki suparničar ima pravo podnositi prijedloge koji se tiču tijeka
parnice.

[]{#_Toc108615799 .anchor}Glava šesnaesta SUDJELOVANJE TREĆIH OSOBA U
PARNICI

Članak 204.

Brisan

Članak 205.

Brisan

**Sudjelovanje umješača**

Članak 206.

Osoba koja ima pravni interes da u parnici koja teče među drugim osobama
jedna od stranaka uspije može se pridružiti toj stranci.

Umješač može stupiti u parnicu u tijeku cijelog postupka sve do
pravomoćnosti odluke o tužbenom zahtjevu te u tijeku postupka
nastavljenog podnošenjem izvanrednoga pravnog lijeka.

Izjavu o stupanju u parnicu umješač može dati na ročištu ili pismenim
podneskom.

Podnesak umješača dostavlja se objema parničnim strankama, a ako je
izjava umješača dana na ročištu, prijepis tog dijela zapisnika dostavit
će se samo onoj stranci koja je s ročišta izostala.

Članak 207.

Svaka stranka može osporiti umješaču pravo da sudjeluje u postupku i
predložiti da se umješač odbije, a sud može i bez izjašnjenja stranaka
odbiti sudjelovanje umješača ako utvrdi da ne postoji pravni interes
umješača.

Do pravomoćnosti rješenja kojim se odbija sudjelovanje umješača umješač
može sudjelovati u postupku i njegove parnične radnje ne mogu se
isključiti.

Protiv odluke suda kojom prihvaća sudjelovanje umješača nije dopuštena
posebna žalba.

Članak 208.

Umješač mora primiti parnicu u onom stanju u kakvu se nalazi u trenutku
kad se umiješa u parnicu. U daljnjem tijeku parnice on je ovlašten
stavljati prijedloge i poduzimati sve ostale parnične radnje u rokovima
u kojima bi te radnje mogla poduzimati stranka kojoj se pridružio.

Ako je umješač stupio u parnicu do pravomoćnosti odluke o tužbenom
zahtjevu, ovlašten je podnijeti i izvanredni pravni lijek.

Ako umješač podnese pravni lijek, primjerak njegova podneska dostavit će
se i stranci kojoj se pridružio.

Parnične radnje umješača imaju za stranku kojoj se pridružio pravni
učinak ako nisu u suprotnosti s njezinim radnjama.

Nakon pristanka obiju parničnih stranaka umješač može stupiti u parnicu
kao stranka umjesto stranke kojoj se pridružio.

Članak 208.a (NN [117/03](https://www.zakon.hr/cms.htm?id=33251))

Umješač ne može u odnosu na stranku kojoj se bio pridružio u prethodnom
postupku tvrditi da spor, onako kako je tijekom toga postupka izložen
sudu, nije pravilno riješen. Njegov prigovor istaknut u novoj parnici,
da je stranka kojoj se bio pridružio pogrešno vodila spor, može biti
prihvaćen samo utoliko ukoliko je on s obzirom na stanje spora u vrijeme
svoga stupanja u prethodnu parnicu ili izjavama i radnjama te stranke
bio spriječen poduzeti radnje koje bi dovele do povoljnijeg ishoda
spora, odnosno ako takve radnje, za mogućnost čijega poduzimanja on nije
znao, sama stranka nije poduzela namjerno ili iz grube nepažnje.

Odredba stavka 1. ovoga članka na odgovarajući se način primjenjuje i na
imenovanog prethodnika (članak 210.) te na treću osobu obaviještenu o
parnici (članak 211.).

Članak 209.

Ako pravni učinak presude treba da se odnosi i na umješača, on ima
položaj jedinstvenog suparničara (članak 201).

Umješač s položajem jedinstvenog suparničara može podnijeti izvanredni
pravni lijek i u parnici u kojoj do nastupanja pravomoćnosti odluke o
tužbenom zahtjevu nije sudjelovao kao umješač.

Članak 209.a (NN [117/03](https://www.zakon.hr/cms.htm?id=33251))

Odredbe ovoga Zakona o stranačkoj i parničnoj sposobnosti te zastupanju
stranaka, kao i o podnescima stranaka i dostavi strankama na
odgovarajući se način primjenjuju i na umješača.

**Imenovanje prethodnika**

Članak 210. (NN [117/03](https://www.zakon.hr/cms.htm?id=33251),
[[25/13](https://www.zakon.hr/cms.htm?id=33267)](file:///C:\Users\Neno\Documents\Ustav%20RH%20i%20Zakoni\25\13))

Osoba koja je tužena kao držatelj kakve stvari ili korisnik kakva prava,
a tvrdi da stvar drži ili pravo vrši u ime treće osobe, može najkasnije
do upuštanja u raspravljanje o glavnoj stvari, pozvati preko suda tu
treću osobu (prethodnika) da umjesto nje stupi kao stranka u parnicu.

Pristanak tužitelja da umjesto tuženika u parnicu stupi prethodnik
potreban je samo ako tužitelj protiv tuženika ističe i takve zahtjeve
koji ne ovise o tome ima li tuženik u ime prethodnika stvar ili vrši
pravo.

Ako prethodnik koji je uredno pozvan ne dođe na ročište ili odbije da
stupi u parnicu, tuženik se ne može protiviti da se upusti u parnicu.

**Obavijest treće osobe o parnici**

Članak 211.

Ako tužitelj ili tuženik trebaju treću osobu obavijesti o otpočetoj
parnici, da bi se time zasnovao stanoviti građanskopravni učinak, oni
mogu, sve dok se parnica pravomoćno ne dovrši, to učiniti podneskom
preko parničnog suda, u kojem će navesti razlog obavijesti i u kakvu se
stanju nalazi parnica.

Stranka koja je treću osobu obavijestila o parnici ne može zbog toga
tražiti prekid otpočete parnice, produljenje rokova ili odgodu ročišta.

[]{#_Toc108615800 .anchor}Glava sedamnaesta PREKID I OBUSTAVA POSTUPKA

Članak 212. (NN [117/03](https://www.zakon.hr/cms.htm?id=33251))

Postupak se prekida:

1\) kad stranka umre,

2\) kad stranka izgubi parničnu sposobnost, a nema punomoćnika u toj
parnici,

3\) kad zakonski zastupnik stranke umre ili prestane njegovo ovlaštenje
za zastupanje, a stranka nema punomoćnika u toj parnici,

4\) kad stranka koja je pravna osoba prestane postojati odnosno kad
nadležno tijelo pravomoćno odluči o zabrani rada,

5\) kad nastupe pravne posljedice otvaranja stečajnog postupka,

6\) kad se stranka nađe na području koje je zbog izvanrednih događaja
(poplava i sl.) odsječeno od suda,

7\) kad zbog rata ili drugih uzroka prestane rad u sudu,

8\) kad je to drugim zakonom određeno.

Članak 213. (NN [117/03](https://www.zakon.hr/cms.htm?id=33251),
[57/11](https://www.zakon.hr/cms.htm?id=33263),
[70/19](https://www.zakon.hr/cms.htm?id=39887),
[80/22](https://www.zakon.hr/cms.htm?id=52915))

Sud će prekid postupka odrediti i ako je:

1\) odlučio da sam ne rješava o prethodnom pitanju (članak 12.),

2\) odlučio podnijeti zahtjev Sudu Europske unije o tumačenju Ugovorā
Europske unije te valjanosti i tumačenju akata institucija, tijela,
ureda ili agencija Europske unije.

Sud može odrediti prekid postupka:

1\) ako odluka o tužbenom zahtjevu ovisi o tome je li učinjen trgovački
prijestup ili je li učinjeno kazneno djelo za koje se goni po službenoj
dužnosti, tko je počinitelj i je li on odgovora, a osobito kad se pojavi
sumnja da je svjedok ili vještak dao lažan iskaz ili da je isprava
upotrijebljena kao dokaz lažna,

2\) ako je zahtjev Sudu Europske unije o tumačenju Ugovorā Europske
unije te valjanosti i tumačenju akata institucija, tijela, ureda ili
agencija Europske unije već podnesen u drugom postupku, a odluka suda
ovisi o rješenju tog zahtjeva,

3\) u postupku u kojemu odluka ovisi o rješavanju istog pravnog pitanja,
kad se na mrežnoj stranici e-oglasna ploča sudova objavi rješenje kojim
se dopušta prijedlog za zauzimanje pravnog shvaćanja Vrhovnog suda
Republike Hrvatske u oglednom postupku radi rješenja pitanja važnog za
jedinstvenu primjenu prava (glava tridesetdruga -- b).

Protiv rješenja o prekidu postupka zbog podnošenja zahtjeva Sudu
Europske unije (stavak 1. točka 2. ovoga članka) nije dopuštena žalba.

Ako je sud odredio prekid postupka zbog razloga iz stavka 1. točke 2.
ovoga Zakona, o prekidu postupka, odnosno podnošenju zahtjeva Sudu
Europske unije dužan je obavijestiti ministarstvo nadležno za vanjske
poslove, uz dostavu sadržaja navedenog zahtjeva.

Članak 213.a (NN [70/19](https://www.zakon.hr/cms.htm?id=39887),
[80/22](https://www.zakon.hr/cms.htm?id=52915))

Brisan.

Članak 214. (NN [117/03](https://www.zakon.hr/cms.htm?id=33251),
[57/11](https://www.zakon.hr/cms.htm?id=33263))

Prekid postupka uzrokuje to da prestaju teći svi rokovi određeni za
obavljanje parničnih radnji.

Za trajanja prekida postupka sud ne može poduzimati nikakve radnje u
postupku, ali ako je prekid nastupio poslije zaključenja glavne rasprave
sud može na temelju te rasprave donijeti odluku.

Parnične radnje što ih je jedna stranka poduzela dok traje prekid
postupka nemaju prema drugoj stranci nikakav pravni učinak. Njihov
učinak počinje tek nakon što postupak bude nastavljen.

Članak 215. (NN [117/03](https://www.zakon.hr/cms.htm?id=33251),
[57/11](https://www.zakon.hr/cms.htm?id=33263),
[70/19](https://www.zakon.hr/cms.htm?id=39887))

Postupak koji je prekinut iz razloga navedenih u članku 212. toč. 1. do
5. ovog Zakona nastavit će se kad nasljednik ili skrbnik ostavine, novi
zakonski zastupnik, stečajni upravitelj ili pravni sljednici pravne
osobe preuzmu postupak ili kad ih sud na prijedlog protivne strane ili
po službenoj dužnosti pozove da to učine.

Postupak koji je prekinut zbog razloga navedenog u članku 212. točki 5.
ovoga Zakona, a vodi se o tražbini koja se prijavljuje u stečajnom
postupku, sud će nastaviti po službenoj dužnosti i donijeti rješenje
kojim se smatra da je tužitelj povukao tužbu, ako tužitelj nije podnio
prijedlog za nastavak parnice pod pretpostavkama propisanim zakonom
kojim je uređen stečajni postupak, ili ako tužitelj nije prijavio
tražbinu u stečajnom postupku, ili ako je tražbina priznata u stečajnom
postupku, a ako je prekid postupka nastupio nakon donošenja
prvostupanjske odluke, tim će rješenjem i ukinuti prvostupanjsku odluku.

Postupak koji je prekinut iz razloga navedenih u članku 212. točki 6.
ovoga Zakona nastavit će se kad stranka koja se nalazila na području
koje je zbog izvanrednih događaja odsječeno od suda preuzme postupak ili
kad je sud na prijedlog protivne stranke ili po službenoj dužnosti
pozove da to učini.

Ako je sud prekinuo postupak iz razloga navedenih u članku 213.
stavku 1. točkama 1. i 2. te stavku 2. točkama 1. i 2. ovog Zakona,
postupak će se nastaviti kad se pravomoćno završi postupak pred sudom
ili drugim nadležnim organom ili kad sud ustanovi da više ne postoje
razlozi da se čeka na njegov završetak.

Ako je sud prekinuo postupak zbog razloga navedenog u članku 213. stavku
2. točki 3. ovoga Zakona, postupak će se nastaviti kad se objavi
rješenje Vrhovnog suda Republike Hrvatske o pitanju važnom za
jedinstvenu primjenu prava.

U svim ostalim slučajevima prekinuti postupak nastavit će se na
prijedlog stranke ili po službenoj dužnosti čim prestanu razlozi
prekida.

Rokovi koji su zbog prekida postupka prestali teći počinju za
zainteresiranu stranku teći u cijelosti iznova od dana kad joj sud
dostavi rješenje o nastavljanju postupka.

Stranci koja nije stavila prijedlog za nastavljanje postupka rješenje o
nastavljanju postupka dostavlja se prema odredbama članka 142. ovog
zakona.

Članak 215.a (NN [117/03](https://www.zakon.hr/cms.htm?id=33251))

U slučajevima u kojima po ovom Zakonu dolazi do zastoja postupka
primjenjivat će se na odgovarajući način odredbe ovoga Zakona o prekidu
postupka.

Članak 215.b (NN [117/03](https://www.zakon.hr/cms.htm?id=33251),
[84/08](https://narodne-novine.nn.hr/clanci/sluzbeni/2008_07_84_2720.html),
[70/19](https://www.zakon.hr/cms.htm?id=39887))

Postupak se obustavlja kad umre ili prestane postojati stranka u
postupku o pravima koja ne prelaze na njezine nasljednike, odnosno
pravne sljednike.

Postupak koji je prekinut zbog razloga navedenog u članku 212. točki 4.
ovoga Zakona sud će nastaviti i istodobno obustaviti ako pravni sljednik
pravne osobe ne preuzme postupak ili protivna strana ne predloži da ga
sud pozove da to učini u roku od tri mjeseca od pravomoćnosti rješenja o
prekidu postupka

U slučajevima iz stavka 1. ovoga članka sud će rješenje o obustavi
postupka dostaviti protivnoj stranci te nasljednicima, odnosno pravnim
sljednicima stranke nakon što oni budu utvrđeni.

Sud će nasljednicima umrle stranke, na prijedlog protivne stranke ili po
službenoj dužnosti, postaviti privremenog zastupnika kojemu će dostaviti
rješenje o obustavi postupka, ako ocijeni da bi ostavinski postupak
mogao duže trajati.

Rješenje o obustavi postupka zbog toga što je pravna osoba prestala
postojati dostavit će se protivnoj stranci i njezinom pravnom sljedniku
nakon što on bude utvrđen, a ako pravna osoba nema pravnoga sljednika,
sud će, na prijedlog protivne stranke ili po službenoj dužnosti,
rješenje o obustavi postupka dostaviti državnom odvjetništvu.

Dok se postupak u povodu rješenja o obustavi pravomoćno ne završi, glede
rokova za poduzimanje pravnih radnji te prava stranaka i suda da
poduzimaju te radnje primijenit će se na odgovarajući način pravila o
prekidu postupka, ako prethodnim odredbama ovoga članka nije drugačije
propisano.

U rješenju o obustavi postupka sud će odlučiti da svaka stranka snosi
svoje troškove u postupku koji je prethodio donošenju rješenja o
obustavi. Troškove postupka u povodu rješenja o obustavi snosi ona
stranka koja je dala povoda za provedbu tog postupka.

Članak 216. (NN [25/13](https://www.zakon.hr/cms.htm?id=33267))

Brisan.

Članak 217. (NN [25/13](https://www.zakon.hr/cms.htm?id=33267))

Brisan.

Članak 218. (NN [117/03](https://www.zakon.hr/cms.htm?id=33251),
[[25/13](https://www.zakon.hr/cms.htm?id=33267)](file:///C:\Users\Neno\Documents\Ustav%20RH%20i%20Zakoni\25\13))

Žalba protiv rješenja kojim se utvrđuje (članak 212.) ili određuje
(članak 213.) prekid postupka ne zadržava nastupanje pravnih učinaka
rješenja.

Ako je sud na ročištu odbio prijedlog za prekid postupka i odlučio da se
postupak odmah nastavi, protiv tog rješenja nije dopuštena posebna
žalba.

[]{#_Toc108615801 .anchor}Glava osamnaesta DOKAZI I IZVOĐENJE DOKAZA

**Opće odredbe**

Članak 219. (NN [117/03](https://www.zakon.hr/cms.htm?id=33251),
[[25/13](https://www.zakon.hr/cms.htm?id=33267)](file:///C:\Users\Neno\Documents\Ustav%20RH%20i%20Zakoni\25\13))

Svaka stranka je dužna iznijeti činjenice i predložiti dokaze na kojima
temelji svoj zahtjev ili kojim pobija navode i dokaze protivnika.

Sud može do zaključenja prethodnog postupka, kad ocijeni da je to
svrsishodno za pravilno rješenje spora, upozoriti stranke na njihovu
dužnost iz stavka 1. ovoga članka, a osobito na potrebu iznošenja
odlučnih činjenica i predlaganja određenih dokaza te iznijeti razloge
zbog kojih smatra da je to potrebno.

Članak 220. (NN [117/03](https://www.zakon.hr/cms.htm?id=33251))

Dokazivanje obuhvaća sve činjenice koje su važne za donošenje odluke.

Sud odlučuje o tome koje će od predloženih dokaza izvesti radi
utvrđivanja odlučnih činjenica.

Članak 220.a (NN [80/22](https://www.zakon.hr/cms.htm?id=52915))

Sudska odluka ne može se temeljiti na dokazu pribavljenom na nezakonit
način (nezakonit dokaz).

Sud može rješenjem dopustiti izvođenje nezakonitog dokaza i uzeti u
obzir njegov sadržaj ako ocijeni da je to potrebno kako bi se utvrdila
odlučna činjenica. Prilikom odlučivanja o dopuštenosti dokaza sud će
uzeti u obzir razmjer težine povrede prava zbog izvođenja nezakonitog
dokaza te interesa da se u postupku pravilno i potpuno utvrdi činjenično
stanje.

Protiv rješenja iz stavka 2. ovoga članka nije dopuštena posebna žalba.

Članak 221.

Ne treba dokazivati činjenice koje je stranka priznala pred sudom u
tijeku parnice, ali sud može narediti da se dokazuju i takve činjenice
ako smatra da stranka njihovim priznanjem ide za tim da raspolaže
zahtjevom kojim ne može raspolagati (članak 3. stavak 3.).

Sud će, uzimajući u obzir sve okolnosti, prema svom uvjerenju ocijeniti
hoće li uzeti za priznatu ili osporenu činjenicu koju je stranka
najprije priznala, a onda potpuno ili djelomično porekla ili ograničila
priznanje dodavanjem drugih činjenica.

Činjenice čije postojanje zakon pretpostavlja ne treba dokazivati, ali
se može dokazivati da te činjenice ne postoje, ako zakonom nije što
drugo određeno.

Ne treba dokazivati činjenice koje su općepoznate.

Članak 221.a

Ako sud na temelju izvedenih dokaza (članak 8.) ne može sa sigurnošću
utvrditi neku činjenicu, o postojanju činjenice zaključit će primjenom
pravila o teretu dokazivanja.

Članak 221.b (NN
[[25/13](https://www.zakon.hr/cms.htm?id=33267)](file:///C:\Users\Neno\Documents\Ustav%20RH%20i%20Zakoni\25\13),
[70/19](https://www.zakon.hr/cms.htm?id=39887),
[114/22](https://www.zakon.hr/cms.htm?id=53944))

Ako tužitelj dokaže da je tuženik za tražbinu koju je tužitelj utužio na
temelju vjerodostojne isprave koristio pravo na odbitak pretporeza,
smatrat će se da tražbina postoji, osim ako tuženik ne dokaže protivno.

Sud može po službenoj dužnosti zatražiti od Ministarstva financija,
Porezne uprave podatak o tome je li tuženik koristio pravo na odbitak
pretporeza za tražbine iz stavka 1. ovoga članka samo ako one po
pojedinačnom računu prelaze vrijednost od 1320,00 eura.

Ministarstvo financija, Porezna uprava dužna je podatak iz stavka 2.
ovoga članka dostaviti sudu u roku od 60 dana od dana zaprimanja
zahtjeva.

Smatrat će, u slučaju kada tražbina iz stavka 1. ovoga članka po
pojedinačnom računu ne prelazi vrijednost od 1320,00 eura, da je tuženik
koristio pravo na odbitak pretporeza ako u roku od 15 dana po pozivu
suda ne dostavi isprave na temelju kojih se može utvrditi je li koristio
pravo na odbitak pretporeza.

Članak 222.

Prestao važiti

Članak 223. (NN [57/11](https://www.zakon.hr/cms.htm?id=33263))

Ako se utvrdi da stranci pripada pravo na naknadu štete, na novčanu
svotu ili na zamjenjive stvari, ali se visina svote odnosno količina
stvari ne može utvrditi ili bi se mogla utvrditi samo s nerazmjernim
teškoćama, sud će o tome odlučiti prema slobodnoj ocjeni.

Ako je potpuno razjašnjenje okolnosti o kojima ovisi odluka o nekim od
više u istoj tužbi istaknutih zahtjeva koji su beznačajni u odnosu prema
ukupnom iznosu svih istaknutih zahtjeva povezano s teškoćama koje su
nerazmjerne s važnošću tih zahtjeva, sud može o njima odlučiti po
slobodnoj ocjeni uzimajući u obzir već razjašnjene okolnosti slučaja i
prikupljene dokaze, a osobito isprave koje su stranke priložile te
njihove iskaze ako ih je sud saslušao (članak 264.).

Članak 223.a (NN [57/11](https://www.zakon.hr/cms.htm?id=33263),
[[25/13](https://www.zakon.hr/cms.htm?id=33267)](file:///C:\Users\Neno\Documents\Ustav%20RH%20i%20Zakoni\25\13),
[80/22](https://www.zakon.hr/cms.htm?id=52915))

Brisan.

Članak 224. (NN [117/03](https://www.zakon.hr/cms.htm?id=33251),
[80/22](https://www.zakon.hr/cms.htm?id=52915))

U sporovima koje sudi vijeće dokazi na glavnoj raspravi izvode se pred
vijećem, ali vijeće može iz važnih razloga odlučiti da se određeni
dokazi izvedu pred predsjednikom vijeća ili sucem zamoljenog suda
(zamoljeni sudac). U tom slučaju zapisnici i tonske snimke o izvedenim
dokazima pročitat će se i preslušati na glavnoj raspravi.

Kad vijeće odluči da se kakav dokaz izvede pred zamoljenim sucem, u
zamolnici za izvođenje dokaza opisat će se stanje stvari prema tijeku
glavne rasprave i posebno će se naznačiti o kojim okolnostima treba
osobito voditi računa pri izvođenju dokaza.

O ročištu za izvođenje dokaza, pred predsjednikom vijeća ili pred
zamoljenim sucem obavijestit će se i stranke, ako nisu izjavile da neće
pristupiti ročištu.

Predsjednik vijeća ili zamoljeni sudac ima pri izvođenju dokaza sva
ovlaštenja koja ima vijeće odnosno predsjednik vijeća kad se dokazi
izvode na glavnoj raspravi.

Protiv rješenja suda kojim se izvođenje dokaza povjerava predsjedniku
vijeća ili zamoljenom sucu nije dopuštena posebna žalba.

Članak 225. (NN [117/03](https://www.zakon.hr/cms.htm?id=33251))

Predsjednik vijeća ili zamoljeni sudac kome je povjereno izvođenje kakva
dokaza ovlašten je, ako stranke to predlože, izvesti i druge dokaze, ako
smatra da je to svrsishodno.

Članak 226.

Ako se prema okolnostima može pretpostaviti da se kakav dokaz neće moći
izvesti ili da se neće moći izvesti u primjerenom roku, ili ako dokaz
treba izvesti u inozemstvu, sud će u rješenju o izvođenju dokaza
odrediti rok do kojeg će se čekati izvođenje dokaza.

Kad određeni rok protekne, rasprava će se provesti bez obzira na to što
određeni dokaz nije izveden.

**Uviđaj**

Članak 227.

Uviđaj se poduzima kad je za utvrđivanje kakve činjenice ili za
razjašnjenje kakve okolnosti potrebno neposredno opažanje suda.

Uviđaj se može obavljati i uz sudjelovanje vještaka.

Članak 228.

Vijeće će ovlastiti predsjednika vijeća da obavi uviđaj ako se stvar
koju treba razgledati ne može donijeti u sud ili bi njezino donošenje
uzrokovalo znatne troškove, a vijeće smatra da nije nužno neposredno
opažanje svih članova vijeća.

Članak 229.

Ako treba razgledati stvar koja se nalazi kod jedne od stranaka, kod
treće osobe, kod državnog tijela ili kod poduzeća ili druge pravne osobe
kojoj je povjereno vršenje javnog ovlaštenja, na odgovarajući će se
način primijeniti odredbe ovog Zakona o pribavljanju isprava od tih
organa ili organizacija (članak 232. do 234.).

**Isprave**

Članak 230. (NN [117/03](https://www.zakon.hr/cms.htm?id=33251))

Isprava koju je u propisanom obliku izdalo državno tijelo u granicama
svoje nadležnosti te isprava koju je u takvom obliku izdala pravna ili
fizička osoba u obavljanju javnog ovlaštenja koje joj je povjereno
zakonom ili propisom utemeljenim na zakonu (javna isprava), dokazuje
istinitost onoga što se u njoj potvrđuje ili određuje.

Istu dokaznu snagu imaju i druge isprave koje su posebnim propisima u
pogledu dokazne snage izjednačene s javnim ispravama.

Dopušteno je dokazivati da su u javnoj ispravi neistinito utvrđene
činjenice ili da je isprava nepravilno sastavljena.

Ako sud posumnja u autentičnost isprave, može zatražiti da se o tome
izjasni tijelo od kojega bi ona trebala da potječe.

Članak 231.

Ako međunarodnim ugovorom nije što drugo određeno, inozemne javne
isprave koje su propisno ovjerene imaju, uz uvjet uzajamnosti, istu
dokaznu snagu kao i domaće javne isprave.

Članak 232. (NN [117/03](https://www.zakon.hr/cms.htm?id=33251),
[70/19](https://www.zakon.hr/cms.htm?id=39887))

Stranka je dužna sama podnijeti ispravu na koju se poziva za dokaz
svojih navoda. Stranka je dužna podnijeti ispravu u trenutku predlaganja
tog dokaza, osim ako sud odredi drukčije.

Uz ispravu sastavljenu na stranom jeziku podnosi se i ovjereni prijevod.

Ako se isprava nalazi kod državnoga tijela ili koje pravne ili fizičke
osobe koja ima javna ovlaštenja, a sama stranka ne može postići da se
isprava preda ili pokaže, sud će na prijedlog stranke pribaviti tu
ispravu.

Članak 233. (NN [117/03](https://www.zakon.hr/cms.htm?id=33251))

Kad se jedna stranka poziva na ispravu i tvrdi da se ona nalazi kod
druge stranke, sud će tu stranku pozvati da podnese ispravu,
ostavljajući joj za to određeni rok.

Stranka ne može uskratiti podnošenje isprave ako se ona sama u parnici
pozvala na tu ispravu za dokaz svojih navoda, ili ako je riječ o ispravi
koju je po zakonu dužna predati ili pokazati, ili ako se isprava s
obzirom na njezin sadržaj smatra zajedničkom za obje stranke.

U pogledu prava stranke da uskrati podnošenje drugih isprava na
odgovarajući će se način primjenjivati odredbe čl. 237. i 238. ovog
Zakona.

Kad stranka koja je pozvana da podnese ispravu poriče da se isprava kod
nje nalazi, sud može radi utvrđivanja te činjenice izvoditi dokaze.

Sud će, s obzirom na sve okolnosti, po svom uvjerenju cijeniti od kakva
je značenja što stranka koja drži ispravu neće postupiti po rješenju
suda kojim joj se nalaže da podnese ispravu ili protivno uvjerenju suda
poriče da se isprava kod nje nalazi.

Protiv odluke suda iz stavka 1. ovog članka nije dopuštena posebna
žalba.

Članak 234. (NN [117/03](https://www.zakon.hr/cms.htm?id=33251))

Treća osoba dužna je po nalogu suda podnijeti ispravu koju je po zakonu
dužna pokazati ili podnijeti, odnosno ispravu koja je po svojem sadržaju
zajednička za tu osobu i stranku koja se na ispravu poziva. U pogledu
prava treće osobe da uskrati podnošenje drugih isprava na odgovarajući
se način primjenjuju odredbe članka 237. i 238. ovoga Zakona.

Prije nego što donese odluku kojom trećoj osobi naređuje da podnese
ispravu sud će pozvati treću osobu da se o tome izjasni.

Kad treća osoba poriče da se isprava nalazi kod nje, sud može radi
utvrđivanja te činjenice izvoditi dokaze.

Pravomoćno rješenje o dužnosti treće osobe da podnese ispravu može se
izvršiti prema pravima ovršnog postupka.

Na temelju rješenja kojim je trećoj osobi naloženo da preda određenu
ispravu ovrha će se provesti po službenoj dužnosti po pravilima ovršnog
postupka i prije pravomoćnosti toga rješenja.

**Svjedoci**

Članak 235.

Svaka osoba koja se poziva kao svjedok dužna je odazvati se pozivu, a
ako ovim Zakonom nije drugačije određeno, dužna je i svjedočiti.

Kao svjedoci mogu se saslušati samo osobe koje su sposobne dati
obavijesti o činjenicama koje se dokazuju.

Članak 236.

Ne može se saslušati kao svjedok osoba koja bi svojim iskazom
povrijedila dužnost čuvanja službene ili vojne tajne, dok je nadležno
tijelo ne oslobodi te dužnosti.

Članak 237. (NN [117/03](https://www.zakon.hr/cms.htm?id=33251))

Svjedok može uskratiti svjedočenje:

1\) o onome što mu je stranka kao svom punomoćniku povjerila;

2\) o onome o čemu se stranka ili druga osoba svjedoku kao vjerskom
ispovjedniku ispovjedila;

3\) o činjenicama što ih je svjedok saznao kao odvjetnik, liječnik, ili
u obavljanju kakva drugog poziva ili kakve druge djelatnosti ako postoji
obveza da se kao tajna čuva ono što se saznalo u obavljanju tog poziva
ili djelatnosti.

Sudac pojedinac ili predsjednik vijeća upozorit će te osobe da mogu
uskratiti davanje iskaza.

Članak 238. (NN [117/03](https://www.zakon.hr/cms.htm?id=33251))

Svjedok može uskratiti odgovor na pojedina pitanja ako za to postoje
važni razlozi, a osobito ako bi svojim odgovorom na ta pitanja izložio
teškoj sramoti, znatnoj imovinskoj šteti ili kaznenom gonjenju sebe ili
svoje srodnike po krvi u pravoj liniji do bilo kojeg stupnja, a u
pobočnoj liniji do trećeg stupnja zaključno, svoga bračnog druga ili
srodnike po tazbini do drugog stupnja zaključno i onda kad je brak
prestao te svog skrbnika ili staranika, usvojitelja ili usvojenika.

Sudac pojedinac ili predsjednik vijeća upozorit će svjedoka da može
uskratiti davanje odgovora na postavljeno pitanje.

Članak 239.

Svjedok ne može zbog opasnosti od kakve imovinske štete uskratiti
svjedočenje o pravnim poslovima pri kojima je bio prisutan kao pozvani
svjedok, o radnjama što ih je u pogledu spornog odnosa poduzeo kao
pravni prethodnik ili zastupnik jedne od stranaka, o činjenicama koje se
tiču imovinskih odnosa uvjetovanih obiteljskom ili bračnom vezom, o
činjenicama koje se tiču rođenja, sklapanja braka ili smrti te kad je na
temelju posebnih propisa dužan podnijeti prijavu ili dati izjavu.

Članak 240.

Opravdanost razloga za uskraćivanje svjedočenja ili odgovora na pojedina
pitanja ocjenjuje sud pred kojim svjedok treba svjedočiti. Ako je
potrebno, prije toga će se o tome saslušati stranke.

Protiv rješenja suda iz stavka 1. ovog članka stranke nemaju pravo na
posebnu žalbu, a svjedok može to rješenje pobijati u žalbi protiv
rješenja o novčanoj kazni ili o zatvoru zbog toga što je uskratio
svjedočenje ili odgovor na pojedino pitanje (članak 248. stavak 2).

Članak 241. (NN
[[25/13](https://www.zakon.hr/cms.htm?id=33267)](file:///C:\Users\Neno\Documents\Ustav%20RH%20i%20Zakoni\25\13))

Stranka koja predlaže da se određena osoba sasluša kao svjedok mora
prije toga naznačiti o čemu ona treba svjedočiti i navesti njezino ime i
prezime i boravište.

Članak 242. (NN
[[25/13](https://www.zakon.hr/cms.htm?id=33267)](file:///C:\Users\Neno\Documents\Ustav%20RH%20i%20Zakoni\25\13))

Svjedoci se pozivaju dostavom pisanog poziva u kojem se navodi prezime i
ime pozvanoga, vrijeme i mjesto dolaska, predmet u vezi s kojim se
poziva i naznaka da se poziva kao svjedok. U pozivu će se svjedok
upozoriti na posljedice neopravdanog izostanka (članak 248.) i na pravo
na naknadu troškova (članak 249.).

Svjedoci koji se zbog starosti, bolesti ili teških tjelesnih mana ne
mogu odazvati pozivu saslušat će se u svom stanu.

Članak 243. (NN
[[25/13](https://www.zakon.hr/cms.htm?id=33267)](file:///C:\Users\Neno\Documents\Ustav%20RH%20i%20Zakoni\25\13))

Svjedoci se saslušavaju pojedinačno i bez prisutnosti svjedoka koji će
se kasnije saslušavati. Svjedok je dužan odgovore davati usmeno.

Svjedok će se najprije opomenuti da je dužan govoriti istinu i da ne
smije ništa prešutjeti, a nakon toga će se upozoriti na posljedice
davanja lažnog iskaza.

Zatim će se svjedok pitati za ime i prezime, osobni identifikacijski
broj, ime oca, zanimanje, boravište, mjesto rođenja, godine života i
njegov odnos sa strankama.

Članak 244. (NN [80/22](https://www.zakon.hr/cms.htm?id=52915))

Poslije općih pitanja svjedok se poziva da iznese sve što mu je poznato
o činjenicama o kojima treba svjedočiti, a nakon toga mu se mogu
postavljati pitanja radi provjere, dopune ili razjašnjenja. Nije
dopušteno postavljati pitanja u kojima je već sadržano kako bi trebalo
odgovoriti.

Svjedok će se uvijek pitati otkud mu je poznato ono o čemu svjedoči.

Svjedoci se mogu suočiti ako se njihovi iskazi ne slažu o važnim
činjenicama. Suočeni će se o svakoj okolnosti o kojoj se ne slažu
pojedinačno saslušati.

Članak 245.

Svjedok koji ne zna jezik na kojem se vodi postupak saslušat će se preko
tumača.

Ako je svjedok gluh, postavljat će mu se pitanja u pisanom obliku, a ako
je nijem, pozvat će se da u pisanom obliku odgovara. Ako se saslušanje
ne može obaviti na taj način, pozvat će se kao tumač osoba koja se sa
svjedokom može sporazumjeti.

Sud će tumača upozoriti na dužnost vjernog prenošenja pitanja koja se
svjedoku postavljaju i izjava koje svjedok bude davao.

Članak 246. (NN [117/03](https://www.zakon.hr/cms.htm?id=33251))

Sud može odlučiti da svjedok prisegne na iskaz koji je dao.

Prisega se daje usmeno izgovaranjem ovih riječi: »Prisežem čašću da sam
o svemu što me je sud pitao istinu govorio i da ništa što sam o ovoj
stvari znao nisam prešutio.«

Sud može odlučiti da svjedok prisegne i prije nego što bude saslušan.

Nijemi svjedoci koji znaju čitati i pisati prisežu tako da potpisuju
tekst prisege, a gluhi će svjedoci pročitati tekst prisege. Ako gluhi
ili nijemi svjedoci ne znaju ni čitati ni pisati, prisegnut će preko
tumača.

Ako se svjedok ponovno saslušava, neće po drugi put dati prisegu, nego
će se samo opomenuti na već danu prisegu.

Članak 247. (NN [117/03](https://www.zakon.hr/cms.htm?id=33251))

Neće se tražiti prisega od svjedoka koji u vrijeme saslušanja nisu
punoljetni ili ne mogu shvatiti njezino značenje.

Protiv odluke suda kojom se svjedoku naređuje da prisegne ili se
određuje da svjedok ne prisegne, stranke i svjedok nemaju pravo na
žalbu.

Članak 248. (NN [117/03](https://www.zakon.hr/cms.htm?id=33251),
[114/22](https://www.zakon.hr/cms.htm?id=53944))

Ako svjedok koji je uredno pozvan ne dođe, a izostanak ne opravda ili se
bez odobrenja ili opravdanog razloga udalji s mjesta gdje treba da bude
saslušan, sud može narediti da se prisilno dovede i podmiruje troškove
dovođenja, a može ga i kazniti novčano od 60,00 do 1320,00 eura.

Ako svjedok dođe i nakon što je upozoren na posljedice uskrati
svjedočenje ili odgovor na pojedino pitanje, a sud ocijeni da su razlozi
uskraćivanja neopravdani, može ga kazniti novčano od 60,00 do 1320,00
eura, a ako i poslije toga odbije svjedočiti, može ga zatvoriti. Zatvor
traje sve dok svjedok ne pristane svjedočiti ili dok njegovo saslušanje
ne postane nepotrebno, ali najdulje mjesec dana.

Žalba protiv rješenja o novčanoj kazni ili o zatvoru ne zadržava
izvršenje rješenja, osim ako se u toj žalbi pobija i odluka suda kojom
nisu prihvaćeni razlozi svjedoka za uskraćivanje svjedočenja ili
odgovora na pojedino pitanje.

U slučajevima iz stavka 1. do 3. ovoga članka na odgovarajući način
primjenjuju se odredbe članka 10. ovoga Zakona.

Sud će na zahtjev stranke odlučiti da je svjedok dužan nadoknaditi
troškove što ih je uzrokovao svojim neopravdanim izostankom odnosno
neopravdanim odbijanjem da svjedoči.

Ako svjedok naknadno opravda svoj izostanak sud će opozvati svoje
rješenje o kazni, a može svjedoka sasvim ili djelomično osloboditi
naknade troškova. Sud može opozvati svoje rješenje o kazni i kad svjedok
naknadno pristane da svjedoči.

Članak 249. (NN [117/03](https://www.zakon.hr/cms.htm?id=33251))

Svjedok ima pravo na naknadu putnih troškova i troškova za prehranu i
prenoćište te na naknadu izmakle zarade.

Svjedok treba zatražiti naknadu odmah nakon saslušanja, inače gubi pravo
na nju. Sud je dužan na to upozoriti svjedoka.

U rješenju kojim se odmjeravaju troškovi svjedoka sud će odrediti da se
određena svota isplati iz položenog predujma, a ako predujam nije
položen, naredit će stranci da određenu svotu plati svjedoku u roku od
osam dana. Žalba protiv tog rješenja ne zadržava ovrhu rješenja.

**Vještaci**

Članak 250.

Sud će izvesti dokaz vještačenjem kad je radi utvrđivanja ili
razjašnjenja kakve činjenice potrebno stručno znanje kojim sud ne
raspolaže.

Članak 251. (NN
[[25/13](https://www.zakon.hr/cms.htm?id=33267)](file:///C:\Users\Neno\Documents\Ustav%20RH%20i%20Zakoni\25\13))

Stranka koja predlaže izvođenje dokaza vještačenjem može predložiti
osobu vještaka.

Sud će omogućiti protivnoj stranci da se izjasni o predloženom vještaku.

Sud će odrediti predloženog vještaka ako se protivna stranka ne
usprotivi predloženom vještaku.

Ako se protivna stranka usprotivi predloženom vještaku, vještaka će
odrediti sud.

Iznimno od odredbe stavka 3. ovoga članka, sud može odrediti drugog
vještaka ako ocijeni da složenost vještačenja to zahtijeva, odnosno ako
ocijeni da je to potrebno radi sprečavanja stranaka da raspolažu
zahtjevima kojima ne mogu raspolagati (članak 3. stavak 3.).

U slučajevima iz stavka 4. i 5. ovoga članka parnični sud može ovlastiti
predsjednika vijeća ili zamoljenog suca da oni odrede vještake ako je
njima povjereno izvođenje dokaza vještačenjem.

Članak 252.

Vještačenje, u pravilu, obavlja jedan vještak, a kad sud ocijeni da je
vještačenje složeno, može odrediti dva ili više vještaka.

Vještaci se određuju u prvom redu iz reda stalnih sudskih vještaka za
određenu vrstu vještačenja. Vještačenje se može povjeriti i stručnoj
ustanovi (bolnici, kemijskom laboratoriju, fakultetu i sl.). Ako postoje
posebne ustanove za određene vrste vještačenja (vještačenje lažnog
novca, rukopisa, daktiloskopsko vještačenje i sl.), takva vještačenja, a
osobito složenija, povjeravat će se, u prvom redu, tim ustanovama.

Članak 253. (NN [117/03](https://www.zakon.hr/cms.htm?id=33251))

Određeni vještaci dužni su odazvati se pozivu suda i iznijeti svoj nalaz
i mišljenje.

Sud će vještaka, na njegov zahtjev, osloboditi dužnosti vještačenja iz
razloga iz kojih svjedok može uskratiti svjedočenje ili odgovor na
pojedino pitanje.

Sud može vještaka, na njegov zahtjev, osloboditi dužnosti vještačenja i
iz drugih opravdanih razloga. Oslobođenje od dužnosti vještačenja može
tražiti i ovlaštena osoba tijela ili pravne osobe u kojoj vještak radi.

Članak 254. (NN [117/03](https://www.zakon.hr/cms.htm?id=33251),
[[25/13](https://www.zakon.hr/cms.htm?id=33267)](file:///C:\Users\Neno\Documents\Ustav%20RH%20i%20Zakoni\25\13))

Vještak može biti izuzet iz istih razloga iz kojih može biti izuzet
sudac, ali se za vještaka može uzeti i osoba koja je već bila saslušana
kao svjedok.

Stranka je dužna podnijeti zahtjev za izuzeće vještaka čim sazna da
postoji razlog za izuzeće, a najkasnije prije početka izvođenja dokaza
vještačenjem.

U zahtjevu za izuzeće vještaka stranka je dužna navesti okolnosti na
kojima temelji svoj zahtjev za izuzeće.

O zahtjevu za izuzeće odlučuje parnični sud. Sudac zamoljenog suda i
predsjednik vijeća odlučuju o izuzeću ako im je povjereno izvođenje
dokaza vještačenjem.

Protiv rješenja kojim se prihvaća zahtjev za izuzeće nije dopuštena
žalba, a protiv rješenja kojim se zahtjev odbija nije dopuštena posebna
žalba.

Ako je stranka saznala za razlog izuzeća poslije obavljenog vještačenja
i prigovara vještačenju iz tog razloga, sud će postupiti kao da je
zahtjev za izuzeće stavljen prije obavljenog vještačenja.

Članak 255. (NN [117/03](https://www.zakon.hr/cms.htm?id=33251),
[84/08](https://narodne-novine.nn.hr/clanci/sluzbeni/2008_07_84_2720.html),
[114/22](https://www.zakon.hr/cms.htm?id=53944))

Sud će kazniti novčanom kaznom od 60,00 do 1320,00 eura vještaka koji ne
dođe na ročište iako je uredno pozvan, a izostanak ne opravda, vještaka
koji bez opravdanog razloga odbije vještačiti te vještaka koji svoj
nalaz i mišljenje bez opravdanog razloga ne podnese u roku koji mu je
odredio sud.

Rješenje o kazni sud može opozvati uz uvjete iz članka 248. stavka 6.
ovog Zakona.

Na zahtjev stranke sud može rješenjem narediti vještaku da nadoknadi
troškove koje je uzrokovao svojim neopravdanim nedolaskom ili
neopravdanim odbijanjem da vještači. O takvom zahtjevu sud je dužan
odlučiti bez odgode. Žalba protiv toga rješenja ne odgađa ovrhu.

U slučaju iz stavka 1. ovoga članka, na odgovarajući način se
primjenjuju odredbe članka 10. ovoga Zakona.

Članak 256.

Vještak ima pravo na naknadu putnih troškova i troškova za prehranu i
prenoćište, na naknadu izmakle zarade i troškova vještačenja te pravo na
nagradu za obavljeno vještačenje.

U pogledu naknade troškova i nagrade vještaka na odgovarajući će se
način primjenjivati odredbe članka 249. st. 2. i 3. ovog Zakona.

Članak 257. (NN
[[25/13](https://www.zakon.hr/cms.htm?id=33267)](file:///C:\Users\Neno\Documents\Ustav%20RH%20i%20Zakoni\25\13))

Vještaci se pozivaju dostavom pisanog poziva u kojem se navodi ime i
prezime pozvanoga, vrijeme i mjesto dolaska, predmet u vezi s kojim se
poziva i naznaka da se poziva kao vještak. U pozivu će se vještak
upozoriti na posljedice neopravdanog izostanka (članak 255.) i na pravo
na naknadu troškova (članak 256.).

Članak 258. (NN
[[25/13](https://www.zakon.hr/cms.htm?id=33267)](file:///C:\Users\Neno\Documents\Ustav%20RH%20i%20Zakoni\25\13))

Prije početka vještačenja pozvat će se vještak da predmet vještačenja
brižljivo razmotri, da točno navede sve što opazi i nađe i da svoje
mišljenje iznese savjesno i u skladu s pravilima znanosti i vještine, a
upozorit će se i na posljedice davanja lažnog iskaza.

Nakon toga će se vještak pitati za ime i prezime, osobni
identifikacijski broj, ime oca, zanimanje, boravište, mjesto rođenja,
godine života i njegov odnos sa strankom.

Članak 259.

Sud rukovodi vještačenjem, označuje vještaku predmet koji će se
razgledati, postavlja mu pitanja i, prema potrebi, traži objašnjenja u
vezi s danim nalazom i mišljenjem.

Vještaku se mogu davati razjašnjenja, a može mu se dopustiti i
razmatranje spisa. Na zahtjev vještaka mogu se izvoditi i novi dokazi da
bi se utvrdile okolnosti koje su važne za stvaranje mišljenja vještaka.

Članak 260. (NN
[[25/13](https://www.zakon.hr/cms.htm?id=33267)](file:///C:\Users\Neno\Documents\Ustav%20RH%20i%20Zakoni\25\13))

Sud će odrediti hoće li vještak iznijeti svoj nalaz i mišljenje samo
usmeno na raspravi ili ih podnijeti i u pisanom obliku prije rasprave.
Sud će odrediti rok za podnošenje nalaza i mišljenja koji ne može biti
duži od 60 dana u pisanom obliku.

Vještak mora uvijek obrazložiti svoje mišljenje.

Sud će dostaviti strankama pismeni nalaz i mišljenje najkasnije 15 dana
prije ročišta na kojem će se o njima raspravljati.

Odredba članka 255. stavka 3. ovoga Zakona primijenit će se na
odgovarajući način i kada vještak svoj nalaz i mišljenje ne podnese u
roku koji mu je sud odredio.

Članak 261.

Ako je određeno više vještaka, oni mogu podnijeti zajednički nalaz i
mišljenje kad se u nalazu i mišljenju slažu. Ako se u nalazu i mišljenju
ne slažu, svaki vještak posebno iznosi svoj nalaz i mišljenje.

Ako se podaci vještaka o njihovu nalazu bitno razilaze, ili ako je nalaz
jednog ili više vještaka nejasan, nepotpun ili u proturječnosti sam sa
sobom ili s izviđenim okolnostima, a ti se nedostaci ne mogu otkloniti
ponovnim saslušanjem vještaka, obnovit će se vještačenje s istim ili
drugim vještacima.

Ako u mišljenju jednog ili više vještaka ima proturječnosti ili
nedostataka, ili se pojavi osnovana sumnja u pravilnost danog mišljenja,
a ti se nedostaci ili sumnja ne mogu otkloniti ponovnim saslušanjem
vještaka, zatražit će se mišljenje drugih vještaka.

Članak 262.

Protiv rješenja suda iz čl. 251., 252. i 261. ovog Zakona nije dopuštena
žalba.

Članak 263.

Odredbe članka 251., članka 252. stavka 2., čl. 253. do 257., članka
258. stavka 2. i članka 262. ovog zakona na odgovarajući se način
primjenjuju i na tumače.

**Saslušanje stranaka**

Članak 264. (NN [70/19](https://www.zakon.hr/cms.htm?id=39887))

Sporne činjenice važne za odluku sud može utvrđivati i saslušavanjem
stranaka.

Članak 265. (NN [117/03](https://www.zakon.hr/cms.htm?id=33251))

Ako se uvjerio da stranci odnosno osobi koja se ima saslušati za stranku
nisu poznate sporne činjenice, ili ako saslušanje te stranke nije
moguće, sud može odlučiti da se sasluša samo druga stranka.

Neće se saslušati stranka koja uskrati davanje iskaza ili se bez
opravdanog razloga ne odazove pozivu suda.

Članak 266.

Izvođenje dokaza saslušanjem stranaka preko predsjednika vijeća ili
zamoljenog suca dopušteno je samo ako stranka zbog neotklonjivih smetnji
ne može osobno doći ili ako bi njezin dolazak uzrokovao nerazmjerne
troškove.

Članak 267.

Za stranku koja nema parničnu sposobnost saslušat će se njezin zakonski
zastupnik. Sud može odlučiti da se umjesto ili pored zakonskog
zastupnika sasluša sama stranka, ako je njezino saslušanje moguće.

Za pravnu osobu saslušat će se osoba koja je zakonom ili pravilima
određena da je zastupa. Ako kao stranka u sporu sudjeluje na jednoj
strani više osoba, sud će odlučiti hoće li se saslušati sve te osobe ili
samo neke od njih.

Članak 268. (NN [117/03](https://www.zakon.hr/cms.htm?id=33251))

Poziv na ročište na kojem će se izvoditi dokaz saslušanjem stranaka
dostavit će se osobno strankama odnosno osobi koja će se za stranku
saslušati.

Ako stranka ima punomoćnika, poziv na ročište na kojemu će se izvesti
dokaz saslušanjem stranaka stranci ili osobi koja se treba saslušati za
stranku uputit će se preko punomoćnika.

U pozivu će se naznačiti da će se na ročištu izvoditi dokaz saslušanjem
stranaka i da stranka koja dođe na ročište može biti saslušana u
odsutnosti druge stranke.

Članak 269.

Ne mogu se primijeniti nikakve prisilne mjere prema stranci koja se nije
odazvala pozivu suda radi saslušanja niti se stranka može prisiliti na
davanje iskaza.

Sud će, s obzirom na sve okolnosti, ocijeniti od kakva je značenja što
stranka nije došla na saslušanje ili što je uskratila iskaz.

Članak 270. (NN [117/03](https://www.zakon.hr/cms.htm?id=33251))

Dokaz saslušanjem stranaka izvodi se bez davanja prisege.

Članak 271.

Odredbe o izvođenju dokaza svjedocima primjenjivat će se i pri izvođenju
dokaza saslušanjem stranaka, ako za saslušanje stranaka nije što drugo
propisano.

[]{#_Toc108615802 .anchor}Glava devetnaesta OSIGURANJE DOKAZA

Članak 272. (NN [117/03](https://www.zakon.hr/cms.htm?id=33251),
[[25/13](https://www.zakon.hr/cms.htm?id=33267)](file:///C:\Users\Neno\Documents\Ustav%20RH%20i%20Zakoni\25\13))

Ako postoji opravdana bojazan da se neki dokaz neće moći izvesti ili da
će njegovo kasnije izvođenje biti otežano, može se u tijeku, a i prije
pokretanja parnice predložiti da se taj dokaz izvede.

Osiguranje dokaza može se tražiti i nakon što odluka kojom se postupak
završava postane pravomoćna, ako je to potrebno prije ili u tijeku
postupka po izvanrednim pravnim lijekovima.

Članak 273. (NN [70/19](https://www.zakon.hr/cms.htm?id=39887))

Ako je prijedlog za osiguranje dokaza stavljen u tijeku parničnog
postupka, za postupanje je nadležan sud pred kojim je postupak u tijeku.

Kad se traži osiguranje dokaza prije pokretanja postupka te u hitnim
slučajevima ako je postupak već u tijeku, nadležan je niži sud prvog
stupnja na čijem se području nalaze stvari koje treba razgledati odnosno
sud na čijem području boravi osoba koju treba saslušati.

O prijedlogu iz stavka 1. ovog članka odlučuje predsjednik vijeća ili
sudac pojedinac koji vodi postupak ili sudski savjetnik nadležnog suda,
a u slučajevima iz stavka 2. ovog članka sudac pojedinac ili sudski
savjetnik nadležnog suda.

Članak 274. (NN [117/03](https://www.zakon.hr/cms.htm?id=33251))

U podnesku kojim traži osiguranje dokaza predlagatelj je dužan naznačiti
prava čija zaštita ovisi o činjenicama koje se imaju utvrditi
predloženim dokazom, razloge iz kojih smatra da je izvođenje toga dokaza
nužno radi utvrđenja tih činjenica, te zašto se kasnije on neće moći
izvesti ili će njegovo izvođenje biti otežano. U podnesku treba navesti
ime i prezime protivnika, osim ako iz okolnosti proistječe da on nije
poznat.

Članak 275.

Podnesak u kojem je stavljen prijedlog za osiguranje dokaza dostavit će
se protivniku, ako je poznat. Ako postoji opasnost od odgode, sud će o
prijedlogu odlučiti i bez prethodnog izjašnjenja protivnika.

U rješenju kojim se prihvaća prijedlog sud će odrediti ročište za
izvođenje dokaza, navest će činjenice o kojima će se izvoditi dokazi te
dokaze koji će se izvesti, a ako je potrebno, imenovat će i vještake.

Ako protivniku nije prije bio dostavljen podnesak u kojem je stavljen
prijedlog za osiguranje dokaza, on će mu se dostaviti zajedno s
rješenjem suda kojim se prihvaća prijedlog za osiguranje dokaza.

Protivniku koji je nepoznat ili je nepoznato njegovo boravište sud može
radi sudjelovanja na ročištu za izvođenje dokaza postaviti privremenog
zastupnika (članak 84.). O tom postavljanju nije potrebno izdati oglas.

Sud može u hitnim slučajevima odrediti da izvođenje dokaza započne i
prije nego što se rješenje kojim se prihvaća prijedlog za osiguranje
dokaza dostavi protivniku.

Protiv rješenja suda kojim se prihvaća prijedlog za osiguranje dokaza te
protiv rješenja kojim se odlučuje da izvođenje dokaza započne prije nego
što se rješenje dostavi protivniku nije dopuštena žalba.

Članak 276. (NN [80/22](https://www.zakon.hr/cms.htm?id=52915))

Ako su dokazi izvedeni prije nego što je postupak pokrenut, zapisnik
odnosno tonska snimka o izvođenju dokaza čuvat će se kod suda pred kojim
su dokazi izvedeni.

Ako je postupak u tijeku, a osiguranje dokaza nije izveo parnični sud,
zapisnik odnosno tonska snimka će se dostaviti parničnom sudu.

[]{#_Toc108615803 .anchor}Glava dvadeseta PRIPREMANJE GLAVNE RASPRAVE

Članak 277. (NN [117/03](https://www.zakon.hr/cms.htm?id=33251),
[[25/13](https://www.zakon.hr/cms.htm?id=33267)](file:///C:\Users\Neno\Documents\Ustav%20RH%20i%20Zakoni\25\13))

Nakon primitka tužbe obavljaju se pripreme za glavnu raspravu.

Te pripreme obuhvaćaju prethodno ispitivanje tužbe, dostavu tužbe
tuženiku na odgovor, održavanje pripremnog ročišta, zaključenje
prethodnog postupka i zakazivanje glavne rasprave.

U sporovima koje sudi vijeće glavnu raspravu priprema predsjednik
vijeća, koji je ovlašten donositi sve odluke i poduzimati sve radnje
koje je tijekom pripremanja glavne rasprave ovlašten donositi, odnosno
poduzimati sudac pojedinac.

Brisan.

Članak 278. (NN [117/03](https://www.zakon.hr/cms.htm?id=33251),
[[25/13](https://www.zakon.hr/cms.htm?id=33267)](file:///C:\Users\Neno\Documents\Ustav%20RH%20i%20Zakoni\25\13))

U tijeku pripremanja glavne rasprave do ročišta za glavnu raspravu sud
je ovlašten odlučivati: o stupanju prethodnika u parnicu, o sudjelovanju
umješača, o osiguranju dokaza, o preinaci tužbe, o troškovima postupka u
slučaju povlačenja tužbe, o prekidu postupka, o mjerama osiguranja, o
spajanju parnica, o razdvajanju postupka, o određivanju sudskih rokova
ili njihovu produljenju, o zakazivanju ročišta ili njihovoj odgodi, o
povratu u prijašnje stanje zbog propuštanja roka ili ročišta, o
oslobođenju stranke od plaćanja troškova postupka, o osiguranju
parničnih troškova, o polaganju predujma na ime troškova za poduzimanje
pojedinih radnji u postupku, o postavljanju privremenog zastupnika, o
dostavi sudskih pismena, o mjerama za ispravljanje podnesaka, o
urednosti punomoći te o svim pitanjima koja se tiču upravljanja
postupkom.

Protiv odluka koje donosi sud u tijeku pripremanja glavne rasprave, a
koje se odnose na upravljanje postupkom, nije dopuštena žalba.

Članak 279. (NN [117/03](https://www.zakon.hr/cms.htm?id=33251),
[84/08](https://narodne-novine.nn.hr/clanci/sluzbeni/2008_07_84_2720.html))

Sud može u tijeku pripremanja glavne rasprave donijeti presudu na
temelju priznanja, presudu na temelju odricanja, presudu zbog ogluhe,
presudu zbog izostanka, presudu bez održavanja rasprave i primiti na
zapisnik nagodbu stranaka.

**Prethodno ispitivanje tužbe**

Članak 280. (NN [117/03](https://www.zakon.hr/cms.htm?id=33251))

Nakon prethodnog ispitivanja tužbe sud je ovlašten donositi rješenja iz
članka 278. ovog Zakona, ako nije riječ o pitanjima o kojima se po
prirodi stvari ili prema odredbama ovog Zakona odluka može donijeti tek
u daljnjem tijeku postupka.

Članak 281. (NN [117/03](https://www.zakon.hr/cms.htm?id=33251))

Kad utvrdi da je tužba nerazumljiva ili nepotpuna, ili da postoje
nedostaci koji se tiču sposobnosti tužitelja ili tuženika da budu
stranke u parnici, ili nedostaci u pogledu zakonskog zastupanja stranke,
ili nedostaci koji se odnose na ovlaštenje zastupnika da pokrene parnicu
kad je takvo ovlaštenje potrebno, sud će radi otklanjanja tih
nedostataka poduzeti potrebne mjere predviđene u ovom Zakonu (čl. 83. i
109.).

Članak 282. (NN [117/03](https://www.zakon.hr/cms.htm?id=33251),
[[25/13](https://www.zakon.hr/cms.htm?id=33267)](file:///C:\Users\Neno\Documents\Ustav%20RH%20i%20Zakoni\25\13),
[70/19](https://www.zakon.hr/cms.htm?id=39887))

Nakon prethodnog ispitivanja tužbe sud donosi rješenje kojim se tužba
odbacuje ako utvrdi da rješavanje o tužbenom zahtjevu ne ide u sudsku
nadležnost (čl. 16.) ili da je tužba podnesena nepravovremeno, ako je
posebnim propisima određen rok za podnošenje tužbe ili ako prije
podnošenja tužbe nije proveden zakonom predviđeni postupak mirnog ili
drukčijeg ostvarivanja prava, a zakonom je propisano da će se u tom
slučaju tužba odbaciti ili da se bez toga ne može zahtijevati zaštita
povrijeđenog prava pred nadležnim sudom.

Sud donosi i rješenje kojim se sud oglašava nenadležnim (čl. 16. i 21.)
i predmet ustupa drugome redovnom sudu.

Članak 283. (NN [117/03](https://www.zakon.hr/cms.htm?id=33251))

Ako smatra da nema dovoljno osnova za donošenje odluke o pitanju koje se
postavilo u tijeku prethodnog ispitivanja tužbe, sud će ostaviti da o
tom pitanju donese odluku nakon primitka odgovora na tužbu ili na
pripremnom ročištu.

**Odgovor na tužbu**

Članak 284. (NN [117/03](https://www.zakon.hr/cms.htm?id=33251),
[[25/13](https://www.zakon.hr/cms.htm?id=33267)](file:///C:\Users\Neno\Documents\Ustav%20RH%20i%20Zakoni\25\13),
[70/19](https://www.zakon.hr/cms.htm?id=39887),
[80/22](https://www.zakon.hr/cms.htm?id=52915))

Ako sud smatra da se na temelju tužbe može dalje postupati, naredit će
najkasnije u roku od 60 dana od podnošenja tužbe, da se primjerak tužbe
dostavi tuženiku radi podnošenja pisanog odgovora na tužbu. Sud je dužan
u pozivu upozoriti tuženika na pravne posljedice nedavanja odgovora na
tužbu (članak 331.b).

Sud može iznimno, ako to zahtijevaju posebne okolnosti pojedinog
slučaja, a osobito ako je to potrebno radi odlučivanja o prijedlogu za
određivanje mjera osiguranja, odmah zakazati pripremno ročište i
narediti da se primjerak tužbe dostavi tuženiku.

U pozivu iz stavka 1. ovoga članka sud će pozvati tuženika da već u
odgovoru na tužbu iznese sve bitne činjenice i predloži sve dokaze
kojima pobija navode i dokaze protivnika te će upozoriti stranke da
nakon zaključenja prethodnog postupka ne mogu iznositi nove činjenice i
predlagati nove dokaze, osim u slučaju iz članka 299. stavka 2. ovoga
Zakona.

Nakon primitka odgovora na tužbu ili isteka roka za odgovor na tužbu sud
će odrediti pripremno ročište te upozoriti stranke da će se na tom
ročištu, ako za to budu ispunjeni uvjeti, zaključiti prethodni postupak
i provesti glavna rasprava.

Pri zakazivanju pripremnog ročišta sud će voditi računa da pripremno
ročište treba održati najkasnije u roku od tri mjeseca od primitka
odgovora na tužbu, odnosno isteka roka za odgovor na tužbu.

Ako je udovoljeno uvjetima za donošenje presude bez održavanja rasprave
iz članka 332.a ovoga Zakona ili presude zbog ogluhe iz članka 331.b
ovoga Zakona, sud neće odrediti pripremno ročište, nego će strankama
dostaviti pisani otpravak presude.

Članak 285. (NN [117/03](https://www.zakon.hr/cms.htm?id=33251),
[[25/13](https://www.zakon.hr/cms.htm?id=33267)](file:///C:\Users\Neno\Documents\Ustav%20RH%20i%20Zakoni\25\13))

U odgovoru na tužbu tuženik se može očitovati o zahtjevima i navodima
tužbe te predložiti dokaze kojima potkrepljuje te navode. Uz odgovor na
tužbu tuženik je dužan priložiti isprave na koje se poziva ako je to
moguće.

Odgovor na tužbu podnosi se u roku koji odredi sud, ali taj rok ne može
biti kraći od 30 niti duži od 45 dana.

Tuženik može u pisanom obliku odgovoriti na tužbu iako mu to sud nije
naredio.

Nakon što primi odgovor na tužbu, sud može donositi sva rješenja koja
može donositi u tijeku prethodnog ispitivanja tužbe.

**Pripremno ročište**

Članak 286. (NN [117/03](https://www.zakon.hr/cms.htm?id=33251),
[[25/13](https://www.zakon.hr/cms.htm?id=33267)](file:///C:\Users\Neno\Documents\Ustav%20RH%20i%20Zakoni\25\13))

Pripremno ročište treba odrediti tako da strankama ostane dovoljno
vremena za pripremu, a najmanje osam dana od primitka poziva.

U pozivu za pripremno ročište naložit će se strankama da na ročište
donesu sve isprave koje im služe za dokaz, a i sve predmete koje treba
razgledati u sudu.

Ako je potrebno da se za pripremno ročište pribave spisi, isprave ili
predmeti koji se nalaze kod suda ili kod kojega drugog državnog tijela
ili pravne, odnosno fizičke osobe kojoj je povjereno vršenje javnog
ovlaštenja, sud će narediti, ako su stranke to predložile, da se ti
predmeti, odnosno isprave pravodobno pribave.

Članak 287. (NN
[[25/13](https://www.zakon.hr/cms.htm?id=33267)](file:///C:\Users\Neno\Documents\Ustav%20RH%20i%20Zakoni\25\13))

Pripremno ročište počinje izlaganjem tužbe, a nakon toga tuženik iznosi
svoj odgovor na tužbu.

Kad bude potrebno, sud će zatražiti od stranaka razjašnjenje u vezi s
njihovim navodima ili prijedlozima.

Članak 288. (NN [117/03](https://www.zakon.hr/cms.htm?id=33251),
[[25/13](https://www.zakon.hr/cms.htm?id=33267)](file:///C:\Users\Neno\Documents\Ustav%20RH%20i%20Zakoni\25\13),
[70/19](https://www.zakon.hr/cms.htm?id=39887))

Na pripremnom ročištu najprije se raspravlja o pitanjima koja se odnose
na smetnje za daljnji tijek postupka, bilo da je sud nakon ispitivanja
tužbe odgodio rješavanje tih pitanja bilo da su ona pokrenuta u odgovoru
na tužbu ili na pripremnom ročištu. O tim se pitanjima mogu na
pripremnom ročištu izvoditi dokazi kad je to potrebno.

Osim rješenja koja je ovlašten donositi nakon prethodnog ispitivanja
tužbe na pripremnom ročištu sud donosi i rješenje o odbacivanju tužbe,
ako utvrdi da o tužbenom zahtjevu već teče parnica, da je stvar
pravomoćno presuđena, da je o predmetu spora sklopljena sudska nagodba
ili da ne postoji pravni interes tužitelja za podnošenje tužbe.

Ako sud ne prihvati prigovor da postoji koja od smetnji za vođenje
postupka iz stavka 2. ovog člana, nastavit će se s raspravljanjem, a
odluku o prigovoru donijet će posebno ili zajedno s odlukom o glavnoj
stvari.

Na pripremnom ročištu sud ima u pogledu upravljanja postupkom sva
ovlaštenja koja ima na ročištu za glavnu raspravu.

Članak 288.a (NN
[[25/13](https://www.zakon.hr/cms.htm?id=33267)](file:///C:\Users\Neno\Documents\Ustav%20RH%20i%20Zakoni\25\13),
[70/19](https://www.zakon.hr/cms.htm?id=39887),
[155/23](https://www.zakon.hr/cms.htm?id=59074))

Sud će tijekom pripremnog ročišta upoznati stranke s mogućnostima da
spor riješe sudskom nagodbom ili u medijaciji i obrazložiti im te
mogućnosti.

Sud će postavljanjem pitanja i na drugi svrsishodan način nastojati da
se tijekom pripremnog ročišta iznesu sve odlučne činjenice, da se dopune
nepotpuni navodi stranaka o važnim činjenicama, da se označe ili dopune
dokazna sredstva koja se odnose na navode stranaka i, uopće, da se daju
sva razjašnjenja potrebna za utvrđenje činjeničnog stanja važnog za
odluku ili postizanje mirnog rješenja spora. U mjeri u kojoj je to
potrebno radi ostvarivanja toga cilja, sud će sa strankama razmotriti i
pravna pitanja spora.

Ako stranka ili zakonski zastupnik stranke nije u stanju jasno i
određeno izjasniti se o predmetu o kojem se raspravlja, a nema
punomoćnika, sud će je upozoriti na potrebu da uzme punomoćnika.

Ako stranka ne može odmah uzeti punomoćnika, sud će na njezin prijedlog
odgoditi ročište.

Kad je u ovom Zakonu predviđeno da stranka može staviti određeni
prigovor ili prijedlog ili poduzeti kakvu drugu parničnu radnju dok se
tuženik ne upusti u raspravljanje o glavnoj stvari, takav prigovor,
odnosno prijedlog stranka može staviti, odnosno poduzeti drugu parničnu
radnju sve dok tuženik nije podnio odgovor na tužbu, a ako tužba nije
dostavljena tuženiku radi podnošenja pisanog odgovora na tužbu, sve dok
tuženik na pripremnom ročištu ne iznese svoj odgovor na tužbu, osim ako
ovim Zakonom nije drukčije predviđeno.

Na pripremnom ročištu prigovor radi prebijanja može se istaknuti do
donošenja rješenja o zaključenju prethodnog postupka. Materijalnopravni
prigovori mogu se isticati i nakon toga, ali se radi njihova opravdanja
ne mogu iznositi nove činjenice niti se mogu predlagati novi dokazi,
osim u slučaju iz članka 299. stavka 2. ovoga Zakona.

Članak 289. (NN [117/03](https://www.zakon.hr/cms.htm?id=33251),
[[25/13](https://www.zakon.hr/cms.htm?id=33267)](file:///C:\Users\Neno\Documents\Ustav%20RH%20i%20Zakoni\25\13))

Kad utvrdi da ne postoje smetnje za daljnje vođenje postupka, sud će,
prema rezultatima raspravljanja na pripremnom ročištu, odlučiti koji će
se od predloženih svjedoka i vještaka pozvati na glavnu raspravu i koji
će se od drugih predloženih dokaza pribaviti.

Članak 290. (NN [117/03](https://www.zakon.hr/cms.htm?id=33251),
[[25/13](https://www.zakon.hr/cms.htm?id=33267)](file:///C:\Users\Neno\Documents\Ustav%20RH%20i%20Zakoni\25\13))

Ako je koja od stranaka predložila da se neke sporne činjenice utvrde
vještačenjem, sud će imenovati vještake, odlučiti o zahtjevima za
njihovo izuzeće i pozvati jednu ili obje stranke da polože svotu
potrebnu za troškove vještaka.

Imenovane vještake sud će obavijestiti o predmetu koji treba razgledati
i pozvati ih da pripreme svoj nalaz i mišljenje (članak 260. stavak 1.).

Na prijedlog koje od stranaka, ako ocijeni da je to potrebno, sud može
obaviti uviđaj izvan suda. Ako se taj uviđaj obavlja uz sudjelovanje
vještaka, primijenit će se pri tome odredbe st. 1. i 2. ovog članka.

Članak 291. (NN
[[25/13](https://www.zakon.hr/cms.htm?id=33267)](file:///C:\Users\Neno\Documents\Ustav%20RH%20i%20Zakoni\25\13),
[70/19](https://www.zakon.hr/cms.htm?id=39887),
[80/22](https://www.zakon.hr/cms.htm?id=52915))

Ako na pripremno ročište ne dođe tužitelj ili ne dođe tuženik, a nema
uvjeta za donošenje presude zbog izostanka, sud će raspravljati s
prisutnom strankom.

Ako ocijeni da je to potrebno, sud može jednom odgoditi pripremno
ročište.

U rješenju o odgodi pripremnog ročišta sud će odmah zakazati novo
pripremno ročište.

Ako s pripremnog ročišta neopravdano izostanu obje stranke ili ako s
ročišta neopravdano izostane tužitelj, a tuženik se ne upusti u
raspravljanje, smatrat će se da je tužitelj povukao tužbu.

Članak 292. (NN [117/03](https://www.zakon.hr/cms.htm?id=33251),
[[25/13](https://www.zakon.hr/cms.htm?id=33267)](file:///C:\Users\Neno\Documents\Ustav%20RH%20i%20Zakoni\25\13),
[80/22](https://www.zakon.hr/cms.htm?id=52915))

Pripremno ročište počinje izlaganjem tužbe, a nakon toga tuženik
odgovara na navode tužbe.

U daljnjem tijeku pripremnog ročišta raspravljat će se o prijedlozima
stranaka i činjeničnim navodima kojima stranke obrazlažu svoje
prijedloge, odnosno pobijaju prijedloge protivnika, a i o dokazima
predloženim s njihove strane.

Izvođenje dokaza određuje sud rješenjem u kojemu će se naznačiti sporna
činjenica o kojoj treba izvesti dokaz i dokazno sredstvo.

Predložene dokaze koje ne smatra važnim za odluku sud će odbiti i u
rješenju naznačiti razlog odbijanja.

Protiv rješenja kojim se određuje ili odbija izvođenje dokaza nije
dopuštena posebna žalba.

Sud nije u daljnjem tijeku parnice vezan za svoje prijašnje rješenje o
izvođenju dokaza.

Ako sud donosi plan upravljanja postupkom iz članka 292.a stavka 3.
ovoga Zakona, rješenje o izvođenju dokaza sastavni je dio plana
upravljanja postupkom.

Članak 292.a (NN [80/22](https://www.zakon.hr/cms.htm?id=52915),
[155/23](https://www.zakon.hr/cms.htm?id=59074))

Po okončanju pripremnog ročišta sud će rješenjem zaključiti prethodni
postupak.

Ako ocijeni da je to moguće s obzirom na okolnosti slučaja, sud će na
pripremnom ročištu zaključiti prethodni postupak i na istom ročištu
održati i zaključiti glavnu raspravu.

Ako sud ocijeni da nije moguće na istom ročištu zaključiti prethodni
postupak te održati i zaključiti glavnu raspravu, izradit će plan
upravljanja postupkom.

Plan upravljanja postupkom treba sadržavati:

-- sažetak spornih činjeničnih i pravnih pitanja,

-- dokazna sredstva za utvrđivanje spornih činjenica,

-- rok za pribavljanje dokaznih sredstava koja je tek potrebno
pribaviti,

-- rok za podnošenje pisanih očitovanja stranaka na navode protivne
stranke te nalaz i mišljenje vještaka,

-- datum i vrijeme održavanja ročišta za glavnu raspravu.

Ako se glavna rasprava treba održati na više ročišta, sud će nakon
izjašnjavanja stranaka utvrditi datum i vrijeme održavanja svih
sljedećih ročišta za glavnu raspravu vodeći računa o razumnom trajanju
postupka.

Prilikom izrade plana upravljanja postupkom, a osobito pri određivanju
rokova i ročišta sud će obraćati osobitu pažnju na potrebu hitnog
rješavanja spora u postupcima radi izmjene, raskida, utvrđenja ništetnim
i poništenja ugovora o doživotnom uzdržavanju (uz prijenos imovine nakon
smrti) i ugovora o dosmrtnom uzdržavanju (uz istodobni prijenos imovine)
te u drugim postupcima za koje je to ovim ili drugim zakonom propisano.

Članak 292.b (NN [80/22](https://www.zakon.hr/cms.htm?id=52915))

Plan upravljanja postupkom sud određuje rješenjem u pravilu na prvom
ročištu u postupku. Prije donošenja rješenja o planu upravljanja
postupkom sud će strankama omogućiti da se na ročištu o njemu izjasne.

Iznimno od odredbe stavka 1. ovoga članka, ako koja od stranaka izostane
s ročišta na kojem se raspravlja o planu upravljanja postupkom, sud može
odrediti plan upravljanja postupkom bez prethodnog izjašnjavanja stranke
koja je izostala s ročišta.

Sud u daljnjem tijeku parnice može promijeniti plan upravljanja
postupkom ako je strankama dao mogućnost da se o tome izjasne. Ako
promjene plana ne utječu na rokove koje se odnose na radnje stranaka,
sud plan može izmijeniti i bez prethodnog izjašnjavanja stranaka.

**Zakazivanje ročišta za glavnu raspravu**

Članak 293. (NN [117/03](https://www.zakon.hr/cms.htm?id=33251),
[[25/13](https://www.zakon.hr/cms.htm?id=33267)](file:///C:\Users\Neno\Documents\Ustav%20RH%20i%20Zakoni\25\13),
[80/22](https://www.zakon.hr/cms.htm?id=52915))

Ročište za glavnu raspravu sud zakazuje u rješenju o planu upravljanja
postupkom.

Ročište za glavnu raspravu iz stavka 1. ovoga članka treba se održati
najkasnije u roku od šest mjeseci od zaključenja prethodnog postupka.

Sud u pravilu zakazuje jedno ročište za glavnu raspravu radi izvođenja
svih dokaza koje je odlučio izvesti.

Sud će na ročište pozvati stranke, svjedoke i vještake koje je odlučio
pozvati na glavnu raspravu.

Odredbe članka 286. ovoga Zakona primjenjuju se na odgovarajući način i
pri zakazivanju ročišta za glavnu raspravu.

[]{#_Toc108615804 .anchor}Glava dvadeset prva GLAVNA RASPRAVA

**Tijek glavne rasprave**

Članak 294. (NN [117/03](https://www.zakon.hr/cms.htm?id=33251))

Sudac pojedinac, odnosno predsjednik vijeća otvara glavnu raspravu i
objavljuje predmet raspravljanja. Nakon toga utvrđuje jesu li došle sve
pozvane osobe, pa ako nisu, provjerava jesu li uredno pozvane i jesu li
opravdale svoj izostanak.

Članak 295. (NN
[[25/13](https://www.zakon.hr/cms.htm?id=33267)](file:///C:\Users\Neno\Documents\Ustav%20RH%20i%20Zakoni\25\13),
[70/19](https://www.zakon.hr/cms.htm?id=39887),
[80/22](https://www.zakon.hr/cms.htm?id=52915))

Ako s ročišta za glavnu raspravu izostane tužitelj, ili ako na to
ročište ne dođe tuženik, a uredno su pozvani, rasprava će se održati s
prisutnom strankom.

Ako s ročišta za glavnu raspravu neopravdano izostanu obje stranke ili
ako s ročišta neopravdano izostane tužitelj, a tuženik se ne upusti u
raspravljanje, smatrat će se da je tužitelj povukao tužbu.

Iznimno od odredbe stavka 2. ovoga članka, sud može, ocjenjujući sve
okolnosti:

-- zaključiti glavnu raspravu i odlučiti o tužbi odnosno tužbenom
zahtjevu na temelju već izvedenih dokaza te stanja spisa ako smatra da
je predmet dovoljno raspravljen ili

-- zbog važnih razloga odgoditi ročište za glavnu raspravu, no najviše
jednom tijekom cjelokupne glavne rasprave.

Članak 296. (NN [117/03](https://www.zakon.hr/cms.htm?id=33251),
[[25/13](https://www.zakon.hr/cms.htm?id=33267)](file:///C:\Users\Neno\Documents\Ustav%20RH%20i%20Zakoni\25\13))

Brisan.

Članak 297. (NN [117/03](https://www.zakon.hr/cms.htm?id=33251),
[[25/13](https://www.zakon.hr/cms.htm?id=33267)](file:///C:\Users\Neno\Documents\Ustav%20RH%20i%20Zakoni\25\13))

Na prvom ročištu za glavnu raspravu sud će upoznati stranke s tijekom i
rezultatima pripremnog ročišta.

U daljnjem tijeku rasprave izvodit će se dokazi i raspravljati o
rezultatima njihova izvođenja.

Stranke mogu iznositi i svoja pravna shvaćanja koja se odnose na predmet
spora.

Članak 298. (NN [117/03](https://www.zakon.hr/cms.htm?id=33251),
[[25/13](https://www.zakon.hr/cms.htm?id=33267)](file:///C:\Users\Neno\Documents\Ustav%20RH%20i%20Zakoni\25\13))

Brisan.

Članak 299. (NN [117/03](https://www.zakon.hr/cms.htm?id=33251),
[[25/13](https://www.zakon.hr/cms.htm?id=33267)](file:///C:\Users\Neno\Documents\Ustav%20RH%20i%20Zakoni\25\13))

Stranke su dužne već u tužbi i odgovoru na tužbu, a najkasnije na
pripremnom ročištu iznijeti sve činjenice na kojima temelje svoje
zahtjeve, predložiti dokaze potrebne za utvrđivanje iznesenih činjenica
te se izjasniti o činjeničnim navodima i dokaznim prijedlozima protivne
stranke.

Stranke mogu tijekom glavne rasprave iznositi nove činjenice i
predlagati nove dokaze samo ako ih bez svoje krivnje nisu mogle
iznijeti, odnosno predložiti prije zaključenja prethodnog postupka.

Nove činjenice i nove dokaze koje su stranke iznijele, odnosno
predložile tijekom glavne rasprave protivno stavku 2. ovoga članka sud
neće uzeti u obzir.

Članak 299.a (NN [70/19](https://www.zakon.hr/cms.htm?id=39887),
[80/22](https://www.zakon.hr/cms.htm?id=52915))

Nakon što primi tužbu i odgovor na tužbu, a prije održavanja prvog
ročišta, sud može pozvati stranke da se u roku koji odredi, ali ne
duljem od 30 dana, pisano očituju na navode protivne stranke.

Ako se koja od stranaka bez poziva suda iz stavka 1. ovoga članka želi
dodatno pisano očitovati na navode protivne stranke, ona će prethodno od
suda zatražiti odobrenje podnošenja tog očitovanja i rok u kojem se ono
mora podnijeti. Sud će odobriti dodatno pisano očitovanje ako smatra da
je ono potrebno i da ne dovodi do odugovlačenja postupka. O tome može
zatražiti i pisano očitovanje protivne stranke. Odobrenje suda nije
potrebno za pisana očitovanja stranaka na nalaz i mišljenje vještaka.

Pisana očitovanja stranaka moraju biti dostavljena sudu i protivnoj
stranci najkasnije osam dana prije ročišta na kojem se trebaju
raspraviti.

Sud neće uzeti u obzir pisana očitovanja stranaka koja nisu predviđena
planom upravljanja postupkom ili nisu podnesena u skladu sa stavcima 2.
i 3. ovoga članka.

Iznimno od odredbe stavka 4. ovoga članka, na zahtjev stranke sud može
uzeti u obzir pisana očitovanja iz stavka 4. ovoga članka ako to smatra
svrsishodnim.

Članak 300. (NN [117/03](https://www.zakon.hr/cms.htm?id=33251),
[[25/13](https://www.zakon.hr/cms.htm?id=33267)](file:///C:\Users\Neno\Documents\Ustav%20RH%20i%20Zakoni\25\13))

Brisan.

Članak 301. (NN [117/03](https://www.zakon.hr/cms.htm?id=33251))

Ako stranka prigovori da rješavanje o tužbenom zahtjevu ne ide u sudsku
nadležnost, da sud nije stvarno ili mjesno nadležan, da o istom zahtjevu
već teče parnica, da je stvar pravomoćno presuđena ili da je o predmetu
spora sklopljena sudska nagodba, sud će riješiti hoće li o tim
prigovorima raspravljati i odlučivati odvojeno od glavne stvari ili
zajedno s njom.

Protiv rješenja kojim se odbijaju prigovori stranaka nije dopuštena
posebna žalba ako je sud odlučio da se odmah nastavi raspravljanje o
glavnoj stvari.

Odredbe st. 1. do 2. ovog članka primijenit će se i kad sud po službenoj
dužnosti odluči da odvojeno od glavne stvari raspravi o tome da li stvar
ide u sudsku nadležnost, da li je sud stvarno nadležan, da li već teče
parnica, da li je stvar već pravomoćno presuđena te da li je o predmetu
spora sklopljena sudska nagodba.

Članak 302. (NN [117/03](https://www.zakon.hr/cms.htm?id=33251),
[80/22](https://www.zakon.hr/cms.htm?id=52915))

U sporovima koje sudi vijeće, kad predsjednik vijeća završi saslušanje
pojedinog svjedoka, vještaka ili stranke, članovi vijeća mogu toj osobi
neposredno postavljati pitanja.

Stranka i njezin zastupnik ili punomoćnik mogu po odobrenju suca
pojedinca, odnosno predsjednika vijeća neposredno postavljati pitanja
protivnoj stranci, svjedocima i vještacima.

Sudac pojedinac, odnosno predsjednik vijeća zabranit će stranci
postavljanje određenog pitanja ili će zabraniti odgovor na postavljeno
pitanje ako je već u pitanju sadržano kako na nj treba odgovoriti ili
ako se pitanje ne odnosi na predmet.

Ako predsjednik vijeća zabrani postavljanje određenog pitanja ili
davanje odgovora, stranka može zahtijevati da o tome odluči vijeće.

Brisan.

Članak 303. (NN [117/03](https://www.zakon.hr/cms.htm?id=33251))

Saslušani svjedoci i vještaci ostaju u sudnici, ako ih sudac pojedinac,
odnosno predsjednik vijeća, nakon izjašnjenja stranaka, sasvim ne
otpusti ili ne odredi da se privremeno udalje iz sudnice.

Sudac pojedinac, odnosno predsjednik vijeća može odrediti da se
saslušani svjedoci kasnije ponovno pozovu i još jednom saslušaju u
prisutnosti ili odsutnosti svjedoka i vještaka.

Članak 304. (NN [117/03](https://www.zakon.hr/cms.htm?id=33251))

Kad sudac pojedinac ili vijeće zaključi da je predmet raspravljen tako
da se može donijeti odluka, sudac pojedinac, odnosno predsjednik vijeća
priopćit će da je glavna rasprava zaključena. U sporovima koje sudi,
vijeće će se nakon toga povući na vijećanje i glasanje.

Članak 305. (NN [117/03](https://www.zakon.hr/cms.htm?id=33251))

Sudac pojedinac, odnosno vijeće tijekom vijećanja i glasanja može
odlučiti da se glavna rasprava ponovno otvori ako je to potrebno radi
dopune postupka ili razjašnjenja pojedinih važnijih pitanja.

**Javnost glavne rasprave**

Članak 306.

Glavna je rasprava javna.

Raspravi mogu prisustvovati samo punoljetne osobe.

Osobe koje prisustvuju raspravi ne smiju nositi oružje ili opasno oruđe.

Odredba stavka 3. ovog članka ne odnosi se na čuvare osoba koje
sudjeluju u postupku.

Članak 307. (NN [117/03](https://www.zakon.hr/cms.htm?id=33251),
[80/22](https://www.zakon.hr/cms.htm?id=52915))

Sud može isključiti javnost za cijelu glavnu raspravu ili jedan njezin
dio ako to zahtijevaju interesi morala, javnog reda ili državne
sigurnosti, ili radi čuvanja vojne, službene ili poslovne tajne, odnosno
radi zaštite privatnog života stranaka ili zaštite života i zdravlja
ljudi, ali samo u opsegu koji je po mišljenju suda bezuvjetno potreban u
posebnim okolnostima u kojima bi javnost mogla biti štetna za interese
pravde.

Sud može isključiti javnost i kada se mjerama za održavanje reda
predviđenim u ovom zakonu ne bi moglo osigurati nesmetano održavanje
rasprave.

Članak 308. (NN [117/03](https://www.zakon.hr/cms.htm?id=33251))

Isključenje javnosti ne odnosi se na stranke, njihove zakonske
zastupnike, punomoćnike i umješače.

Sud može dopustiti da glavnoj raspravi na kojoj je javnost isključena
prisustvuju pojedine službene osobe, a i znanstveni i javni radnici, ako
je to od interesa za njihovu službu odnosno znanstvenu ili javnu
djelatnost.

Na zahtjev stranke sud može dopustiti da raspravi prisustvuju najviše
dvije osobe koje ona označi.

Sudac pojedinac, odnosno predsjednik vijeća upozorit će osobe koje
prisustvuju raspravi na kojoj je javnost isključena da su dužne kao
tajnu čuvati sve ono što su na raspravi saznale i upozoriti ih na
posljedice odavanja tajne.

Članak 309. (NN [117/03](https://www.zakon.hr/cms.htm?id=33251))

O isključenju javnosti odlučuje sud rješenjem, koje mora biti
obrazloženo i javno objavljeno.

Protiv rješenja o isključenju javnosti nije dopuštena posebna žalba.

Članak 310.

Odredbe o javnosti na glavnoj raspravi na odgovarajući će se način
primjenjivati i na pripremnom ročištu, na ročištu izvan glavne rasprave
pred predsjednikom vijeća te na ročištu pred zamoljenim sucem.

**Rukovođenje glavnom raspravom**

Članak 311. (NN [117/03](https://www.zakon.hr/cms.htm?id=33251))

Sudac pojedinac, odnosno predsjednik vijeća rukovodi glavnom raspravom,
ispituje stranke i izvodi dokaze. U sporovima koje sudi vijeće
predsjednik vijeća daje riječ članovima vijeća te objavljuje odluke
vijeća.

Dužnost je suca pojedinca, odnosno predsjednika vijeća da se brine da se
o predmetu spora svestrano raspravi, ali da se zbog toga postupak ne
odugovlači, tako da se rasprava po mogućnosti dovrši na jednom ročištu.

Ako se osoba koja sudjeluje na raspravi protivi kakvoj mjeri
predsjednika vijeća koja se odnosi na rukovođenje raspravom ili kakvu
pitanju koje je postavio predsjednik vijeća, član vijeća ili druga osoba
koja sudjeluje u postupku, o takvu protivljenju odlučuje vijeće.

Sud nije vezan za svoje rješenje koje se odnosi na rukovođenje
raspravom.

Protiv rješenja koja se odnose na rukovođenje raspravom nije dopuštena
posebna žalba.

Članak 312. (NN [117/03](https://www.zakon.hr/cms.htm?id=33251),
[[25/13](https://www.zakon.hr/cms.htm?id=33267)](file:///C:\Users\Neno\Documents\Ustav%20RH%20i%20Zakoni\25\13),
[80/22](https://www.zakon.hr/cms.htm?id=52915))

Izvan ročišta za glavnu raspravu sudac pojedinac, odnosno predsjednik
vijeća donosi rješenje o ispravljanju podneska, o postavljenju
privremenog zastupnika, o urednosti punomoći, o polaganju predujma na
ime troškova za poduzimanje pojedinih radnji u postupku, o oslobođenju
od plaćanja troškova postupka, o osiguranju parničnih troškova, o
dostavi sudskih pismena, o osiguranju dokaza, o mjerama osiguranja, o
prekidu postupka, o troškovima postupka u slučaju povlačenja tužbe, o
zakazivanju ročišta i njihovoj odgodi, o spajanju parnica te o
određivanju rokova i njihovu produljivanju.

Sudac pojedinac, odnosno predsjednik vijeća isto je tako ovlašten da,
nakon što primi zapisnik odnosno tonsku snimku o izvođenju dokaza pred
zamoljenim sucem, odredi da se obave potrebni ispravci ili dopune.

Izvan ročišta za glavnu raspravu sudac pojedinac, odnosno predsjednik
vijeća ovlašten je da u povodu izjave tuženika odnosno tužitelja, dane u
pisanom obliku ili na zapisnik kod parničnog suda, donese presudu na
temelju priznanja odnosno presudu na temelju odricanja te da primi na
zapisnik sudsku nagodbu.

Članak 313. (NN [117/03](https://www.zakon.hr/cms.htm?id=33251))

Ako pred istim sudom teče više parnica između istih osoba ili u kojima
je ista osoba protivnik raznih tužitelja ili raznih tuženika, a za koje
je predviđena ista vrsta postupka i u kojima sudi sudac pojedinac, sve
se te parnice mogu rješenjem suca pojedinca spojiti radi zajedničkoga
raspravljanja ako bi se time ubrzalo raspravljanje ili smanjili
troškovi. Spojeni se postupak nastavlja pred sucem koji je odlučio o
spajanju. Za sve spojene parnice sud može donijeti zajedničku presudu.

Ako je za sve parnice iz stavka 1. ovoga članka nadležno vijeće, odnosno
ako je za koju od tih parnica nadležno vijeće, a za druge sudac
pojedinac, rješenje o spajanju može donijeti vijeće. U tom se slučaju
odredbe stavka 1. ovoga članka primjenjuju na odgovarajući način.

Sud može odrediti da se odvojeno raspravlja o pojedinim zahtjevima u
istoj tužbi i nakon završetka odvojenoga raspravljanja može donijeti
posebne odluke o tim zahtjevima.

Članak 314. (NN [117/03](https://www.zakon.hr/cms.htm?id=33251))

Kad sud odluči da se odgodi ročište za glavnu raspravu, sudac pojedinac,
odnosno predsjednik vijeća brinut će se da se za iduće ročište pribave
svi dokazi čije je izvođenje određeno za to ročište i da se obave druge
pripreme kako bi se rasprava mogla završiti na tom ročištu.

Protiv rješenja suda kojim se odgađa ročište ili se odbijaju prijedlozi
stranaka o odgodi ročišta nije dopuštena žalba.

Članak 315. (NN [117/03](https://www.zakon.hr/cms.htm?id=33251),
[80/22](https://www.zakon.hr/cms.htm?id=52915))

Ako se ročište odgodi, novo ročište održat će se po mogućnosti pred
sudom u istom sastavu.

Ako se novo ročište drži pred sudom u istom sastavu, glavna će se
rasprava nastaviti i sudac pojedinac, odnosno predsjednik vijeća ukratko
će izložiti tijek prijašnjih ročišta, ali i u tom slučaju sud može
odlučiti da rasprava počne iznova.

Ako se ročište drži pred sudom u izmijenjenom sastavu, glavna rasprava
mora početi iznova, ali sudac pojedinac, odnosno vijeće može, nakon što
se strankama omogući da se o tome izjasne, odlučiti da se ponovno ne
saslušavaju svjedoci i vještaci i da se ne obavlja novi uviđaj, već da
se pročitaju zapisnici o izvođenju tih dokaza odnosno preslušaju tonske
snimke.

Članak 316. (NN [117/03](https://www.zakon.hr/cms.htm?id=33251))

Brisan

**Održavanje reda na glavnoj raspravi**

Članak 317. (NN [117/03](https://www.zakon.hr/cms.htm?id=33251))

Dužnost je suca pojedinca, odnosno predsjednika vijeća da se u tijeku
glavne rasprave brine o održavanju reda u sudnici i o dostojanstvu suda.

Članak 318. (NN [117/03](https://www.zakon.hr/cms.htm?id=33251),
[84/08](https://narodne-novine.nn.hr/clanci/sluzbeni/2008_07_84_2720.html),
[114/22](https://www.zakon.hr/cms.htm?id=53944))

Ako osoba koja sudjeluje u postupku u podnesku ili na ročištu vrijeđa
sud ili druge sudionike u postupku, ometa rad ili se ne pokorava
naredbama suda za održavanje reda, odnosno ako to učini osoba koja
prisustvuje ročištu, sud će je opomenuti ili kazniti novčanom kaznom od
60,00 do 1320,00 eura, a može je i udaljiti i kazniti tom novčanom
kaznom.

Ako stranka ili zastupnik stranke bude udaljen iz sudnice, ročište će se
održati i bez njihove prisutnosti.

Ako iz sudnice bude udaljen zakonski zastupnik fizičke osobe, sud će
odgoditi ročište ako je to potrebno radi zaštite prava i interesa
zastupane stranke.

Kad sud novčano kazni ili udalji iz sudnice odvjetnika ili odvjetničkoga
vježbenika kao punomoćnika, obavijestit će o tome Hrvatsku odvjetničku
komoru.

Kad sud novčano kazni ili udalji iz sudnice državnog odvjetnika,
obavijestit će o tome nadležnog državnog odvjetnika.

Odredbe članka 10. ovoga Zakona, na odgovarajući način se primjenjuju i
u slučajevima iz stavka 1. ovoga članka.

Članak 319. (NN [117/03](https://www.zakon.hr/cms.htm?id=33251))

Brisan

Članak 320. (NN [117/03](https://www.zakon.hr/cms.htm?id=33251),
[84/08](https://narodne-novine.nn.hr/clanci/sluzbeni/2008_07_84_2720.html))

Ovlaštenja koja za održavanje reda na glavnoj raspravi ima sudac
pojedinac, odnosno predsjednik vijeća i vijeće pripadaju sucu pojedincu
na pripremnom ročištu odnosno predsjedniku vijeća na pripremnom ročištu
i na ročištu izvan glavne rasprave, a i zamoljenom sucu.

[]{#_Toc108615805 .anchor}Glava dvadeset druga SUDSKA NAGODBA

Članak 321. (NN
[84/08](https://narodne-novine.nn.hr/clanci/sluzbeni/2008_07_84_2720.html),
[57/11](https://www.zakon.hr/cms.htm?id=33263))

Stranke mogu tijekom cijelog postupka pred parničnim sudom do njegovog
pravomoćnog okončanja zaključiti nagodbu o predmetu spora (sudska
nagodba), pa i tijekom postupka pred drugostupanjskim sudom do donošenja
drugostupanjske odluke u povodu žalbe.

Nagodba se može odnositi na cijeli tužbeni zahtjev ili na jedan njegov
dio.

Sud će u tijeku postupka upozoriti stranke na mogućnost sudske nagodbe i
pomoći im da zaključe nagodbu.

Pred sudom se ne može zaključiti nagodba u pogledu zahtjeva kojima
stranke ne mogu raspolagati (članak 3. stavak 3).

Kad sud donese rješenje kojim ne dopušta nagodbu stranaka, zastat će se
s postupkom dok to rješenje ne postane pravomoćno.

Nagodbu iz stavka 1. ovoga članka stranke mogu zaključiti pred sudom
koji je proveo prvostupanjski postupak, odnosno pred drugostupanjskim
sudom ako se održava sjednica vijeća uz sudjelovanje stranaka (članak
362. stavak 2.) ili rasprava (članak 373.b stavak 2.), kada se nagodba
može zaključiti i pred tim sudom.

Ako stranke hoće zaključiti nagodbu pred prvostupanjskim sudom nakon
donošenja prvostupanjske odluke dok je postupak u povodu žalbe u tijeku
pred drugostupanjskim sudom, prvostupanjski će sud bez odgode zatražiti
-- telefonom, telefaksom ili elektroničkom poštom -- od drugostupanjskog
suda da ga se obavijesti o tome je li već odlučeno u povodu žalbe te
obavijestiti taj sud da stranke namjeravaju zaključiti sudsku nagodbu.
Prvostupanjski sud će strankama dopustiti zaključenje nagodbe nakon što
ga drugostupanjski sud obavijesti da još uvijek nije odlučeno u povodu
žalbe i da je zastao s postupkom dok se postupak zaključenja nagodbe ne
dovrši.

Ako stranke zaključe nagodbu nakon donošenja prvostupanjske odluke, a
prije donošenja drugostupanjske odluke u povodu žalbe, sud pred kojim je
nagodba zaključena rješenjem će ukinuti donesenu prvostupanjsku odluku i
utvrditi da je tužba povučena, osim ako stranke nisu drukčije riješile
to pitanje u zaključenoj nagodbi.

Članak 322.

Sporazum stranaka o nagodbi unosi se u zapisnik. Nagodba je zaključena
kad stranke nakon pročitanog zapisnika o nagodbi potpišu zapisnik.

Strankama će se na njihov zahtjev izdati ovjeren prijepis zapisnika u
koji je unesena nagodba.

Članak 323.

Sud će u tijeku cijelog postupka po službenoj dužnosti paziti vodi li se
parnica o predmetu o kojemu je ranije bila zaključena sudska nagodba; i
ako utvrdi da se parnica vodi o predmetu o kojemu je već zaključena
sudska nagodba, odbacit će tužbu.

Članak 324.

Osoba koja namjerava podići tužbu može preko nižeg suda prvog stupnja na
čijem području protivna strana ima prebivalište pokušati da postigne
nagodbu.

Sud kojemu je takav prijedlog upućen pozvat će protivnu stranu i
upoznati je s prijedlogom o nagodbi. Troškove tog postupka podmiruje
podnosilac prijedloga.

[]{#_Toc108615806 .anchor}Glava dvadeset treća PRESUDA

Članak 325.

Presudom sud odlučuje o zahtjevu koji se tiče glavne stvari i sporednih
traženja.

Ako postoji više zahtjeva, sud će o svim tim zahtjevima, u pravilu,
odlučiti jednom presudom.

Ako je više parnica spojeno radi zajedničkog raspravljanja, a za konačnu
odluku sazrela je samo jedna parnica, može se donijeti presuda samo za
tu parnicu.

Članak 325.a (NN [117/03](https://www.zakon.hr/cms.htm?id=33251))

U povodu tužbi iz članka 186.b stavka 1. i 2. ovoga Zakona sud će
rješenjem prihvatiti zahtjev za polaganje računa, podnošenja pregleda
imovine i obveza ili davanje podataka ako utvrdi da je osnovan. Protiv
toga rješenja tuženik može izjaviti žalbu u roku od osam dana, koja ne
odgađa ovrhu.

Ako utvrdi da zahtjevi iz stavka 1. ovoga članka nisu osnovani, sud će
donijeti rješenje iz članka 186.b stavka 4. ovoga Zakona.

Nakon što tuženik položi račun, podnese pregled imovine i obveza ili se
očituje o traženim podacima, odnosno nakon što utvrdi da je ovrha radi
pribavljanja tih podataka ostala bez uspjeha ili da njezina provedba ili
nastavak nisu svrhoviti, sud može, na prijedlog tužitelja, prije nego
što donese rješenje iz članka 186.b stavka 4. ovoga Zakona, odrediti
vještačenje ili izvođenje drugih dokaza ako ocijeni da je to potrebno
radi provjere i dopune predloženoga računa, podnijetoga pregleda imovine
i obveza ili danih podataka.

Troškove izvođenja dokaza iz stavka 3. ovoga članka snosit će tuženik
ako se pokaže da položeni račun, predani pregled imovine i obveza te
dani podaci nisu bili točni i potpuni, odnosno ako odbije položiti
račun, predati pregled imovine i obveza ili dati potrebne podatke.

Tužitelj može u posebnoj parnici zatražiti naknadu štete koju je
pretrpio zato što tuženik nije postupio u skladu s rješenjem iz
stavka 1. ovoga članka.

Članak 326.

Sud može naložiti tuženiku da izvrši određenu činidbu samo ako je ona
dospjela do zaključenja glavne rasprave.

Ako sud prihvati zahtjev za uzdržavanje, može obavezati tuženika i na
činidbe koje nisu dospjele. Presuda kojom se tuženik obavezuje da preda
ili preuzme stvari dane u najam ili zakup može se donijeti i prije
prestanka tih odnosa.

Članak 327. (NN [117/03](https://www.zakon.hr/cms.htm?id=33251))

Ako je tužitelj u tužbi tražio da se tuženiku naloži ispunjenje neke
činidbe, a istodobno je u tužbi ili do zaključenja glavne rasprave
izjavio da je voljan umjesto te činidbe primiti neku drugu činidbu, sud
će ako prihvati tužbeni zahtjev, izreći u presudi da se tuženik može
osloboditi činidbe čije mu je ispunjenje naloženo ako ispuni tu drugu
činidbu.

Članak 328.

Kad se stranci u presudi nalaže izvršenje kakve činidbe, odredit će se i
rok u kojemu je tu činidbu dužna izvršiti.

Ako posebnim propisima nije drugačije određeno, rok za izvršenje činidbe
jest petnaest dana, ali za činidbe koje se ne sastoje u novčanom davanju
sud može odrediti dulji rok. U mjeničnim i čekovnim sporovima taj je rok
osam dana.

Rok za izvršenje činidbe počinje teći prvog dana nakon dostave prijepisa
presude stranci kojoj je naloženo izvršenje.

**Djelomična presuda**

Članak 329. (NN [117/03](https://www.zakon.hr/cms.htm?id=33251))

Ako su na temelju raspravljanja sazreli za konačnu odluku samo neki od
više tužbenih zahtjeva, ili ako je samo dio jednog zahtjeva sazrio za
konačnu odluku, sud može u vezi sa sazrelim zahtjevima, odnosno dijelom
zahtjeva zaključiti raspravu i donijeti presudu (djelomična presuda).
Pri ocjeni hoće li donijeti djelomičnu presudu sud će osobito uzeti u
obzir veličinu zahtjeva ili dijela zahtjeva koji je sazrio za odluku.

Sud je dužan bez odgode donijeti djelomičnu presudu ako su, na temelju
priznanja ili odricanja od više istaknutih zahtjeva samo neki sazreli za
konačnu odluku, ili ako je samo dio jednog zahtjeva sazrio za takvu
odluku.

U slučaju iz članka 200. ovoga Zakona sud je dužan donijeti djelomičnu
presudu ako je tužbeni zahtjev koji se tiče više suparničara sazrio za
konačnu odluku na temelju priznanja ili odricanja samo prema kojem od
suparničara, ili ako je neki od više tužbenih zahtjeva koji se tiču
različitih suparničara sazrio na temelju priznanja ili odricanja za
konačnu odluku samo prema suparničaru kojeg se tiče.

Djelomičnu presudu sud može (stavak 1.), odnosno dužan je (stavak 2. i
3.) donijeti, u skladu s prethodnim odredbama ovoga članka i kad je
podnesena protutužba, ako je za odluku sazrio zahtjev tužbe ili
protutužbe.

U skladu s odredbama stavka 1. do 3. ovoga članka sud će postupiti i u
slučaju spajanja dviju ili više parnica radi zajedničkog raspravljanja i
odlučivanja.

Što se tiče pravnih lijekova i ovrhe, djelomična presuda smatra se
samostalnom presudom.

U slučaju žalbe protiv djelomične presude sud će umnožiti spis i
prijepis spisa sa žalbom i odgovorom na žalbu dostaviti drugostupanjskom
sudu, a postupak glede zahtjeva ili dijela zahtjeva o kojemu nije
odlučio nastaviti.

**Međupresuda**

Članak 330.

Ako je tuženik osporio i osnovu tužbenog zahtjeva i iznos tužbenog
zahtjeva, a u pogledu osnova stvar je sazrela za donošenje odluke, sud
može iz razloga svrsishodnosti donijeti najprije presudu samo o osnovi
tužbenog zahtjeva (međupresuda).

Do pravomoćnosti međupresude sud će zastati s raspravljanjem o iznosu
tužbenog zahtjeva.

**Presuda na temelju priznanja**

Članak 331.

Ako tuženik do zaključenja glavne rasprave prizna tužbeni zahtjev, sud
će bez daljnjeg raspravljanja donijeti presudu kojom prihvaća tužbeni
zahtjev (presuda na temelju priznanja).

Sud neće donijeti presudu na temelju priznanja i kad je udovoljeno
potrebnim uvjetima, ako nađe da je riječ o zahtjevu kojim stranke ne
mogu raspolagati (članak 3. stavak 3.).

Donošenje presude na temelju priznanja odgodit će se ako je potrebno da
se o okolnostima iz stavka 2. ovog članka prije toga pribave obavijesti.

Priznanje tužbenog zahtjeva, na ročištu ili u pismenom podnesku, tuženik
može i bez pristanka tužitelja opozvati do donošenja presude.

**Presuda na temelju odricanja**

Članak 331.a

Ako se tužitelj do zaključenja glavne rasprave odrekne tužbenog
zahtjeva, sud će bez daljnjega raspravljanja donijeti presudu kojom
odbija tužbeni zahtjev (presuda na temelju odricanja).

Za odricanje od tužbenog zahtjeva nije potreban pristanak tuženika.

Sud neće donijeti presudu na temelju odricanja i kad je udovoljeno
potrebnim uvjetima ako utvrdi da je riječ o zahtjevu kojim stranke ne
mogu raspolagati (članak 3. stavak 3.).

Donošenje presude na temelju odricanja odgodit će se ako je potrebno da
se o okolnostima iz stava 3. ovog članka prethodno pribave obavijesti.

Odricanje od tužbenog zahtjeva, na ročištu ili u pisanom podnesku,
tužitelj može i bez pristanka tuženika opozvati do donošenja presude.

**Presuda zbog ogluhe**

Članak 331.b (NN [117/03](https://www.zakon.hr/cms.htm?id=33251),
[70/19](https://www.zakon.hr/cms.htm?id=39887))

Ako tuženik ne podnese odgovor na tužbu u određenom roku, donijet će se
presuda kojom se prihvaća tužbeni zahtjev (presuda zbog ogluhe), ako
bude udovoljeno ovim uvjetima:

1\) ako su tuženiku tužba i poziv za davanje odgovora na tužbu uredno
dostavljeni,

2\) ako osnovanost tužbenog zahtjeva proizlazi iz činjenica navedenih u
tužbi,

3\) ako činjenice na kojima se temelji tužbeni zahtjev nisu u
protivnosti s dokazima koje je sam tužitelj podnio ili s činjenicama
koje su općepoznate,

4\) ako ne postoje općepoznate okolnosti iz kojih proizlazi da su
tuženika spriječili opravdani razlozi da podnese odgovor na tužbu.

Neće se donijeti presuda zbog ogluhe i kad je udovoljeno uvjetima iz
stavka 1. ovoga članka ako sud nađe da je riječ o zahtjevu kojim stranke
ne mogu raspolagati (članak 3. stavak 3.).

Donošenje presude zbog ogluhe odgodit će se ako je potrebno da se o
okolnostima iz stavka 2. ovoga članka prije toga pribave obavijesti.

Donošenje presude zbog ogluhe može se odgoditi i ako nema dokaza da su
tuženiku uredno dostavljeni tužba i poziv za davanje odgovora na tužbu,
a nesumnjivo je da su mu upućeni. U tom slučaju odredit će se rok, koji
ne može biti dulji od trideset dana za dostavu u zemlji, odnosno dulji
od šest mjeseci za dostavu u inozemstvu, da se izvidi jesu li tužba i
poziv za davanje odgovora na tužbu tuženiku uredno dostavljeni. Ako se u
tom roku utvrdi da su ta pismena bila tuženiku uredno dostavljena,
donijet će se presuda zbog ogluhe.

Protiv rješenja suda kojim odbija prijedlog tužitelja da se donese
presuda zbog ogluhe žalba nije dopuštena.

U slučajevima iz stavka 3. i 4. ovoga članka presuda zbog ogluhe može se
donijeti i bez saslušanja stranaka.

**Presuda zbog izostanka**

Članak 332. (NN
[[25/13](https://www.zakon.hr/cms.htm?id=33267)](file:///C:\Users\Neno\Documents\Ustav%20RH%20i%20Zakoni\25\13))

Kad tuženik kojemu tužba nije dostavljena na odgovor, već mu je samo
dostavljena zajedno s pozivom na ročište, ne dođe na pripremno ročište
do njegova zaključenja, ili ako dođe na pripremno ročište, ali se neće
upustiti u raspravljanje ili se udalji s ročišta, a ne ospori tužbeni
zahtjev sud će na prijedlog tužitelja ili po službenoj dužnosti donijeti
presudu kojom se prihvaća tužbeni zahtjev (presuda zbog izostanka) ako
je udovoljeno ovim uvjetima:

1\) ako je tuženik bio uredno pozvan,

2\) ako tuženik nije podneskom osporio tužbeni zahtjev,

3\) ako osnovanost tužbenog zahtjeva proizlazi iz činjenica navedenih u
tužbi,

4\) ako činjenice na kojima se temelji tužbeni zahtjev nisu u
protivnosti s dokazima koje je sam tužitelj podnio ili s činjenicama
koje su općepoznate,

5\) ako ne postoje općepoznate okolnosti iz kojih proizlazi da su
tuženika spriječili opravdani razlozi da dođe na ročište.

Neće se donijeti presuda zbog izostanka i kad je udovoljeno uvjetima iz
stavka 1. ovog članka ako sud nađe da je riječ o zahtjevu kojim stranke
ne mogu raspolagati (članak 3. stavak 3.).

Donošenje presude zbog izostanka odgodit će se ako je potrebno da se o
okolnostima iz stavka 2. ovog članka prije toga pribave obavijesti.

Ako iz činjenica navedenih u tužbi ne proizlazi osnovanost tužbenog
zahtjeva, a tužba na ročištu nije preinačena, sud će donijeti presudu
kojom se tužbeni zahtjev odbija.

Donošenje presude zbog izostanka može se odgoditi i ako nema dokaza da
je tuženik uredno pozvan, a nesumnjivo je da mu je poziv upućen. U tom
slučaju sud će odrediti rok, koji ne može biti duži od trideset dana za
dostavu u zemlji odnosno duži od šest mjeseci za dostavu u inozemstvu,
da se izvidi je li tuženik uredno pozvan. Ako se u tom roku utvrdi da je
tuženik bio uredno pozvan, predsjednik vijeća donijet će presudu zbog
izostanka.

Protiv rješenja kojim se odbija prijedlog tužitelja da se donese presuda
zbog izostanka žalba nije dopuštena.

U slučajevima predviđenim u st. 3. i 5. ovog članka presudu zbog
izostanka sud može donijeti bez saslušanja stranaka.

**Presuda bez održavanja rasprave**

Članak 332.a (NN [70/19](https://www.zakon.hr/cms.htm?id=39887),
[80/22](https://www.zakon.hr/cms.htm?id=52915))

Ako tuženik ne podnese odgovor na tužbu u određenom roku, ako je
udovoljeno uvjetima iz članka 331.b stavka 1. točaka 1. i 4. ovoga
Zakona, a nije udovoljeno uvjetima iz članka 331.b stavka 1. točaka 2. i
3. ovoga Zakona, sud može donijeti presudu kojom se tužbeni zahtjev
odbija.

Ako je tuženik u odgovoru na tužbu priznao odlučne činjenice, neovisno o
tome što je osporio tužbeni zahtjev ili ako tuženik nije izričito
osporio tužbeni zahtjev, sud može bez zakazivanja ročišta donijeti
presudu (članci 325. i 329.), ako ne postoje druge smetnje za njezino
donošenje.

**Pravomoćnost presude**

Članak 333. (NN [117/03](https://www.zakon.hr/cms.htm?id=33251))

Presuda koja se više ne može pobijati žalbom postaje pravomoćna ako je
njome odlučeno o zahtjevu tužbe ili protutužbe.

Prvostupanjski sud tijekom cijelog postupka po službenoj dužnosti pazi
je li stvar pravomoćno presuđena i ako utvrdi da je parnica među istim
strankama pokrenuta o zahtjevu o kojemu je već pravomoćno odlučeno,
odbacit će tužbu.

Ako je u presudi odlučeno o potraživanju koje je tuženik istakao
prigovorom radi prebijanja, odluka o postojanju ili nepostojanju toga
potraživanja postaje pravomoćna.

Članak 333.a (NN [80/22](https://www.zakon.hr/cms.htm?id=52915))

Potvrdu o pravomoćnosti za izdavanje koje nisu bili ispunjeni zakonom
propisani uvjeti ukinut će rješenjem, na zahtjev stranke ili po
službenoj dužnosti, sud koji je donio potvrdu o pravomoćnosti.

Članak 334.

Sud je vezan za svoju presudu čim je objavljena, a ako presuda nije
objavljena, čim je otpravljena.

Prema strankama presuda ima učinak tek od dana kad im je dostavljena.

**Donošenje, objava, pisana izrada i dostava presude**

Članak 335. (NN [117/03](https://www.zakon.hr/cms.htm?id=33251),
[[25/13](https://www.zakon.hr/cms.htm?id=33267)](file:///C:\Users\Neno\Documents\Ustav%20RH%20i%20Zakoni\25\13),
[70/19](https://www.zakon.hr/cms.htm?id=39887))

Presuda se donosi i objavljuje u ime Republike Hrvatske.

Kad se glavna rasprava održava pred vijećem, presudu donose predsjednik
vijeća i članovi vijeća koji su sudjelovali na ročištu na kojemu je
glavna rasprava zaključena.

Presudu objavljuje sudac pojedinac, odnosno predsjednik vijeća.

Presuda se mora donijeti, objaviti, izraditi i uručiti ili otpremiti,
najkasnije u roku od 45 dana od dana zaključenja glavne rasprave.

Izvornik presude potpisuje sudac pojedinac, odnosno predsjednik vijeća.

Ročište na kojem se presuda objavljuje sud je dužan zakazati na ročištu
na kojem je glavna rasprava zaključena. Ako jedna od stranaka nije
prisustvovala ročištu na kojem je glavna rasprava zaključena, sud će je
pismeno obavijestiti o ročištu na kojem se presuda objavljuje. Ročište
na kojem se presuda objavljuje održat će se neovisno o tome jesu li
stranke o njemu uredno obaviještene, odnosno jesu li pristupile na to
ročište.

Stranci koja je uredno obaviještena o ročištu na kojem se presuda
objavljuje, sud neće dostavljati presudu prema odredbama ovoga Zakona o
dostavi pismena.

Stranci koja je pristupila na ročište na kojem se presuda objavljuje,
sud će na ročištu uručiti ovjereni prijepis presude ili će je, iznimno,
uputiti da ovjereni prijepis presude može preuzeti neposredno u sudu
istoga dana.

Ako stranka nije pristupila na ročište na kojem se presuda objavljuje, a
uredno je obaviještena o ročištu, smatrat će se da joj je dostava
presude obavljena onoga dana kada je održano ročište na kojem se presuda
objavljuje. Ovjereni prijepis presude stranka može preuzeti neposredno u
sudu istoga dana.

U slučaju iz stavka 9. ovoga članka sud će istaknuti presudu na
internetskoj stranici e-oglasna ploča sudova. Presuda mora biti
istaknuta na internetskoj stranici e-oglasna ploča sudova osam dana,
računajući od dana kada je održano ročište na kojem se presuda
objavljuje.

Stranci koja nije bila uredno obaviještena o ročištu na kojem se presuda
objavljuje, sud će presudu dostaviti prema odredbama ovoga Zakona o
dostavi pismena.

Sud će na ročištu na kojem je glavna rasprava zaključena, odnosno u
obavijesti o ročištu na kojem se presuda objavljuje osobito upozoriti na
posljedice iz stavka 7., 9. i 10. ovoga članka.

Strankama se uručuje, odnosno dostavlja ovjereni prijepis presude s
uputom o pravu na izjavljivanje pravnog lijeka protiv presude.

Članak 336. (NN [117/03](https://www.zakon.hr/cms.htm?id=33251),
[[25/13](https://www.zakon.hr/cms.htm?id=33267)](file:///C:\Users\Neno\Documents\Ustav%20RH%20i%20Zakoni\25\13))

Kad se presuda objavljuje sudac pojedinac, odnosno predsjednik vijeća
javno će pročitati izreku i saopćiti ukratko razloge presude.

Ako je javnost na glavnoj raspravi bila isključena, izreka presude
uvijek će se javno pročitati, a sud će odlučiti hoće li se i koliko
isključiti javnost pri objavi razloga presude.

Svi prisutni saslušat će čitanje izreke presude stojeći.

Članak 337. (NN [117/03](https://www.zakon.hr/cms.htm?id=33251),
[[25/13](https://www.zakon.hr/cms.htm?id=33267)](file:///C:\Users\Neno\Documents\Ustav%20RH%20i%20Zakoni\25\13))

Brisan.

Članak 337.a (NN [117/03](https://www.zakon.hr/cms.htm?id=33251),
[[25/13](https://www.zakon.hr/cms.htm?id=33267)](https://www.zakon.hr/cms.htm?id=33267))

Brisan.

Članak 338. (NN [117/03](https://www.zakon.hr/cms.htm?id=33251),
[57/11](https://www.zakon.hr/cms.htm?id=33263),
[25/13](https://www.zakon.hr/cms.htm?id=33267),
[70/19](https://www.zakon.hr/cms.htm?id=39887))

Pisana izrađena presuda mora imati uvod, izreku i obrazloženje.

Uvod presude sadrži: naznaku da se presuda izriče u ime Republike
Hrvatske, naziv suda, ime i prezime suca pojedinca, odnosno predsjednika
vijeća, suca izvjestitelja i članova vijeća, ime i prezime ili naziv,
osobni identifikacijski broj te prebivalište ili boravište, odnosno
sjedište stranaka, njihovih zastupnika i punomoćnika, kratku oznaku
predmeta spora, dan zaključenja glavne rasprave, naznaku stranaka,
njihovih zastupnika i punomoćnika koji su toj raspravi prisustvovali te
dan kad je presuda donesena.

Izreka presude sadrži odluku suda o prihvaćanju ili odbijanju pojedinih
zahtjeva koji se tiču glavne stvari i sporednih traženja te odluku o
postojanju ili nepostojanju potraživanja istaknutog radi prebijanja
(članak 333).

U obrazloženju sud će sumarno izložiti zahtjeve stranaka, činjenice koje
su iznijele i dokaze koje su predložile. Sud će posebno navesti i
obrazložiti koje je od tih činjenica utvrđivao, zašto i kako ih je
utvrdio, a ako ih je utvrdio dokazivanjem, koje je dokaze izvodio i
zašto te kako ih je ocijenio, koje je odredbe materijalnog prava
primijenio odlučujući o zahtjevima stranaka, a izjasnit će se, ako je to
potrebno, i o stavovima stranaka o pravnoj osnovi spora te o njihovim
prijedlozima i prigovorima o kojima nije dao svoje razloge u odlukama
koje je već donio tijekom postupka.

U obrazloženju presude zbog ogluhe, presude zbog izostanka, presude na
temelju priznanja ili presude na temelju odricanja iznijet će se samo
razlozi koji opravdavaju donošenje takvih presuda.

**Dopunska presuda**

Članak 339. (NN [117/03](https://www.zakon.hr/cms.htm?id=33251))

Ako je sud propustio da odluči o svim zahtjevima o kojima se mora
odlučiti presudom, ili je propustio da odluči o dijelu zahtjeva, stranka
može u roku od petnaest dana od primitka presude predložiti parničnom
sudu da se presuda dopuni.

Ako stranka ne podnese prijedlog za donošenje dopunske presude u roku iz
stavka 1. ovoga članka, smatrat će se da je tužba u tom dijelu povučena.

Nepravodobni ili neosnovani prijedlog za dopunu presude odbacit će
odnosno odbiti sudac pojedinac, odnosno predsjednik vijeća bez
održavanja ročišta.

Članak 340. (NN [117/03](https://www.zakon.hr/cms.htm?id=33251))

Kad sudac pojedinac, odnosno predsjednik vijeća nađe da je prijedlog za
dopunu presude osnovan, zakazat će glavnu raspravu pred vijećem radi
donošenja presude o zahtjevu koji nije riješen (dopunska presuda).

Dopunska presuda može se donijeti i bez ponovnog otvaranja glavne
rasprave ako tu presudu donosi sud u sastavu u kojem je donio i
prvobitnu presudu, a zahtjev u pogledu kojega se traži dopuna dovoljno
je raspravljen.

Ako sudac pojedinac, odnosno vijeće na raspravi ustanovi da je prijedlog
za donošenje dopunske presude nepravodoban ili neosnovan, odbacit će
odnosno odbiti prijedlog rješenjem.

Ako se prijedlog za dopunu presude odnosi samo na troškove postupka,
odluku o prijedlogu donosi sudac pojedinac, odnosno predsjednik vijeća
bez održavanja ročišta.

Članak 341. (NN [117/03](https://www.zakon.hr/cms.htm?id=33251))

Ako je uz prijedlog za dopunsku presudu podnesena i žalba protiv
presude, prvostupanjski sud može dostaviti prijepis spisa sa žalbom
drugostupanjskom sudu i nastaviti postupak u povodu prijedloga za
dopunsku presudu, ili zastati s dostavom te žalbe drugostupanjskom sudu
dok se ne donese odluka o prijedlogu za dopunu presude i dok ne protekne
rok za žalbu protiv te odluke, pa ako i protiv odluke o dopuni presude
bude podnesena žalba, tu žalbu zajedno sa žalbom protiv prvobitne
presude dostaviti drugostupanjskom sudu.

Ako se prvostupanjska presuda pobija žalbom samo zato što prvostupanjski
sud nije presudom odlučio o svim zahtjevima stranaka koji su predmet
parnice, žalba će se smatrati prijedlogom stranke da se donese dopunska
presuda.

**Ispravljanje presude**

Članak 342. (NN [117/03](https://www.zakon.hr/cms.htm?id=33251),
[155/23](https://www.zakon.hr/cms.htm?id=59074))

Pogreške u imenima i brojevima, i druge očite pogreške u pisanju i
računanju, nedostatke u obliku i nesuglasnost prijepisa presude s
izvornikom ispravit će sudac pojedinac, odnosno predsjednik vijeća u
svako doba.

Ispravljanje će se obaviti posebnim rješenjem koje će se dostaviti
strankama.

Ako između izvornika i prijepisa presude postoji nesuglasnost u pogledu
kakve odluke sadržane u izreci presude, strankama će se dostaviti
ispravljeni prijepis presude s naznakom da se tim prijepisom presude
zamjenjuje prijašnji prijepis presude. U takvu slučaju rok za
izjavljivanje pravnog lijeka u pogledu ispravljenog dijela presude teče
od dana dostave ispravljenog prijepisa presude.

O ispravljanju presude sud može odlučiti bez saslušanja stranaka.

[]{#_Toc108615807 .anchor}Glava dvadeset četvrta RJEŠENJE

Članak 343. (NN [117/03](https://www.zakon.hr/cms.htm?id=33251))

Sva rješenja koja se donose na ročištu objavljuje sudac pojedinac,
odnosno predsjednik vijeća.

Rješenje koje je na ročištu objavljeno dostavit će se strankama u
ovjerenom prijepisu samo ako je protiv toga rješenja dopuštena posebna
žalba, ili ako se na temelju rješenja može odmah tražiti ovrha, ili ako
to zahtijeva upravljanje parnicom.

Sud je vezan za svoja rješenja ako se ona ne odnose na upravljanje
parnicom ili ako ovim Zakonom nije što drugo određeno.

Kad se rješenje ne dostavlja u pisanom obliku, ono prema strankama ima
učinak čim je objavljeno.

Članak 344.

Rješenja koja sud donosi izvan ročišta saopćavaju se strankama dostavom
ovjerenog prijepisa rješenja. Ako se rješenjem odbija prijedlog jedne
stranke bez prethodnog saslušanja protivne stranke, toj se stranci
rješenje neće dostaviti.

Članak 345.

Rješenje mora biti obrazloženo ako se njime odbija prijedlog stranke ili
ako se njime rješava o prijedlozima stranaka koji su među sobom u
opreci, a može biti obrazloženo i u drugim slučajevima kad je to
potrebno.

Pisani sastav rješenja treba da sadrži uvijek uvod i izreku, a
obrazloženje samo ako prema stavku 1. ovog članka rješenje mora biti
obrazloženo.

Članak 346.

Pravomoćna rješenja o kaznama izrečenim prema odredbama ovog Zakona
izvršavaju se po službenoj dužnosti.

Članak 347. (NN
[[25/13](https://www.zakon.hr/cms.htm?id=33267)](file:///C:\Users\Neno\Documents\Ustav%20RH%20i%20Zakoni\25\13))

Odredbe čl. 328., 334. st. 2., članka 335. do 342. ovog zakona na
odgovarajući će se način primjenjivati i na rješenja.

[]{#_Toc108615808 .anchor}B. Postupak po pravnim lijekovima

[]{#_Toc108615809 .anchor}Glava dvadeset peta REDOVNI PRAVNI LIJEKOVI

[]{#_Toc108615810 .anchor}1. Žalba protiv presude

**Pravo na žalbu**

Članak 348. (NN [70/19](https://www.zakon.hr/cms.htm?id=39887),
[80/22](https://www.zakon.hr/cms.htm?id=52915))

Protiv presude donesene u prvom stupnju stranke mogu podnijeti žalbu u
roku od petnaest dana od dana dostave prijepisa presude, ako u ovom
Zakonu nije određen drugi rok. U mjeničnim i čekovnim sporovima taj je
rok osam dana.

Pravovremeno podnesena žalba sprečava da presuda postane pravomoćna u
dijelu koji se pobija žalbom.

O žalbi protiv presude odlučuje drugostupanjski sud.

Drugostupanjski sud dužan je odlučiti o žalbi u razumnom roku, a svakako
u roku kraćem od godine dana od primitka žalbe na drugostupanjskom sudu,
ako ovim ili drugim zakonom nije drukčije određeno.

Rokovi za žalbu iz stavka 1. ovoga članka ne teku od 1. do 15. kolovoza.

Članak 348.a (NN [57/11](https://www.zakon.hr/cms.htm?id=33263),
[[25/13](https://www.zakon.hr/cms.htm?id=33267)](file:///C:\Users\Neno\Documents\Ustav%20RH%20i%20Zakoni\25\13))

Brisan.

Članak 349.

Stranka se može odreći prava na žalbu od časa kad je presuda objavljena,
a ako presuda nije objavljena, onda od časa kad joj prijepis presude
bude dostavljen.

Do donošenja odluke drugostupanjskog suda stranka može odustati od već
podnesene žalbe. Odricanje ili odustanak od žalbe ne može se opozvati.

**Sadržaj žalbe**

Članak 350. (NN [117/03](https://www.zakon.hr/cms.htm?id=33251))

Pored podataka koje mora imati svaki podnesak (članak 106.), žalba treba
sadržavati:

1\) oznaku presude protiv koje se podnosi,

2\) određenu izjavu o tome da se presuda pobija u cijelosti ili u nekom
dijelu,

3\) razloge zbog kojih se žalba podnosi,

4\) potpis podnositelja žalbe.

Članak 351.

Ako se na temelju podataka iz žalbe ne može utvrditi koja se presuda
pobija ili ako žalba nije potpisana (nepotpuna žalba), prvostupanjski će
sud rješenjem, protiv kojega nije dopuštena žalba, pozvati žalitelja da
u određenom roku dopuni ili ispravi žalbu podneskom ili na zapisnik kod
toga suda.

Ako žalitelj u određenom roku ne postupi po traženju suda, sud će
rješenjem odbaciti žalbu kao nepotpunu.

Ako žalba po svojem sadržaju ima drugih nedostataka, prvostupanjski će
sud žalbu dostaviti drugostupanjskom sudu ne pozivajući žalitelja da je
dopuni odnosno ispravi.

Članak 352. (NN [117/03](https://www.zakon.hr/cms.htm?id=33251))

U žalbi se ne mogu iznositi nove činjenice niti predlagati novi dokazi,
osim ako se oni odnose na bitne povrede odredaba parničnog postupka zbog
kojih se žalba može izjaviti.

Ako stranka nije tijekom prvostupanjskoga postupka istaknula prigovor
zastare ili prigovor radi prebijanja, odnosno neki drugi
materijalnopravni ili postupovnopravni prigovor o pitanju na koji
prvostupanjski sud ne pazi po službenoj dužnosti, ona taj prigovor ne
može iznijeti u žalbi.

**Razlozi zbog kojih se presuda može pobijati**

Članak 353. (NN [117/03](https://www.zakon.hr/cms.htm?id=33251))

Presuda se može pobijati:

1\) zbog bitne povrede odredaba parničnog postupka;

2\) zbog pogrešno ili nepotpuno utvrđenoga činjeničnog stanja;

3\) zbog pogrešne primjene materijalnog prava.

Presuda zbog ogluhe i presuda zbog izostanka ne mogu se pobijati zbog
pogrešno ili nepotpuno utvrđenoga činjeničnog stanja.

Presuda na temelju priznanja i presuda na temelju odricanja mogu se
pobijati zbog bitnih povreda odredaba parničnog postupka iz članka 354.
stavka 2. ovoga Zakona ili zbog toga što je izjava o priznanju odnosno
odricanju dana u bitnoj zabludi ili pod utjecajem prisile ili prijevare.

Kada presudu na temelju priznanja i presudu na temelju odricanja pobija
zbog toga što je izjava o priznanju ili odricanju dana u bitnoj zabludi
ili pod utjecajem prisile ili prijevare, stranka može u žalbi iznijeti i
nove činjenice te predložiti nove dokaze koji se tiču tih mana u volji.

Članak 354. (NN [117/03](https://www.zakon.hr/cms.htm?id=33251),
[57/11](https://www.zakon.hr/cms.htm?id=33263),
[70/19](https://www.zakon.hr/cms.htm?id=39887),
[80/22](https://www.zakon.hr/cms.htm?id=52915))

Bitna povreda odredaba parničnog postupka postoji ako sud u tijeku
postupka nije primijenio ili je nepravilno primijenio koju odredbu ovog
Zakona, a to je bilo ili je moglo biti od utjecaja na donošenje zakonite
i pravilne presude.

Bitna povreda odredaba parničnog postupka uvijek postoji:

1\) ako je u donošenju presude sudjelovao sudac koji se po zakonu mora
izuzeti (članak 71. stavak 1. točka 1. do 6.), odnosno koji je rješenjem
suda bio izuzet, ili ako je u donošenju presude sudjelovala osoba koja
nema svojstvo suca,

2\) ako je odlučeno o zahtjevu u sporu koji ne ide u sudsku nadležnost
(članak 16.),

3\) ako je sud u povodu prigovora stranaka pogrešno odlučio da je
stvarno ili mjesno nadležan,

4\) ako je protivno odredbama ovoga Zakona sud utemeljio svoju odluku na
nedopuštenim raspolaganjima stranaka (članak 3. stavak 3.),

5\) ako je protivno odredbama ovoga Zakona donio presudu na temelju
priznanja, presudu na temelju odricanja, presudu zbog ogluhe, presudu
zbog izostanka ili presudu bez održavanja rasprave,

6\) ako kojoj stranci nezakonitim postupanjem, a osobito propuštanjem
dostave, nije dana mogućnost da raspravlja pred sudom,

7\) ako je protivno odredbama ovoga Zakona sud odbio zahtjev stranke da
se u postupku služi svojim jezikom i pismom i da prati tijek postupka na
svom jeziku, a stranka se zbog toga žali,

8\) ako je u postupku kao tužitelj ili tuženik sudjelovala osoba koja ne
može biti stranka u postupku, ili ako stranku koja je pravna osoba nije
zastupala ovlaštena osoba, ili ako parnično nesposobnu stranku nije
zastupao zakonski zastupnik, ili ako zakonski zastupnik, odnosno
punomoćnik stranke nije imao potrebno ovlaštenje za vođenje parnice ili
za pojedine radnje u postupku, ako vođenje parnice, odnosno obavljanje
pojedinih radnji u postupku nije bilo naknadno odobreno,

9\) ako je odlučeno o zahtjevu o kojemu već teče parnica, ili o kojemu
je već prije pravomoćno presuđeno, ili o kojemu je već zaključena sudska
nagodba ili nagodba koja po posebnim propisima ima svojstvo sudske
nagodbe,

10\) ako je protivno zakonu bila isključena javnost na glavnoj raspravi,

11\) ako presuda ima nedostataka zbog kojih se ne može ispitati, a
osobito ako je izreka presude nerazumljiva, ako proturječi sama sebi ili
razlozima presude, ili ako presuda nema razloga o odlučnim činjenicama,
ili ako o odlučnim činjenicama postoji proturječnost između onoga što se
u razlozima presude navodi o sadržaju isprava ili zapisnika o iskazima
danim u postupku odnosno tonskih snimki i samih tih isprava ili
zapisnika odnosno tonskih snimki,

12\) ako je presudom prekoračen tužbeni zahtjev,

13\) ako je odlučeno u povodu nepravodobno podnesene tužbe, a zbog toga
je tužbu trebalo odbaciti (članak 282. stavak 1.),

14\) ako prije podnošenja tužbe nije proveden zakonom predviđeni
postupak mirnog ili drukčijeg ostvarivanja prava, a zbog toga je tužbu
trebalo odbaciti.

Zato što stranku koja je pravna osoba nije zastupala ovlaštena osoba,
ili zato što parnično nesposobnu stranku nije zastupao zakonski
zastupnik, ili zato što zakonski zastupnik, odnosno punomoćnik stranke
nije imao potrebno ovlaštenje za vođenje parnice ili za pojedine radnje
u postupku -- žalbu može izjaviti samo stranka koje se ti nedostaci
tiču.

Članak 355. (NN [117/03](https://www.zakon.hr/cms.htm?id=33251))

Pogrešno ili nepotpuno utvrđeno činjenično stanje postoji kad je sud
kakvu odlučnu činjenicu pogrešno utvrdio, odnosno kad je nije utvrdio.

Članak 356.

Pogrešna primjena materijalnog prava postoji kad sud nije primijenio
odredbu materijalnog prava koju je trebao primijeniti ili kad takvu
odredbu nije pravilno primijenio.

**Postupak po žalbi**

Članak 357.

Žalba se podnosi sudu koji je izrekao prvostupanjsku presudu u dovoljnom
broju primjeraka za sud i protivnu stranku.

Članak 358. (NN [117/03](https://www.zakon.hr/cms.htm?id=33251),
[57/11](https://www.zakon.hr/cms.htm?id=33263))

Nepravodobnu, nepotpunu (članak 351. stavak 1.) ili nedopuštenu žalbu
odbacit će rješenjem sudac pojedinac, odnosno predsjednik vijeća
prvostupanjskog suda bez održavanja ročišta.

Žalba je *nepravodobna* ako je podnesena nakon proteka zakonskog roka za
njezino podnošenje.

Žalba je *nedopuštena* ako je žalbu podnijela osoba koja nije ovlaštena
za podnošenje žalbe, ili osoba koja se odrekla prava na žalbu, ili ako
osoba koja je podnijela žalbu nema pravnog interesa za podnošenje žalbe.

Članak 359.

Primjerak pravodobne, potpune i dopuštene žalbe dostavit će
prvostupanjski sud protivnoj stranci koja može u roku od osam dana od
primitka podnijeti tome sudu odgovor na žalbu.

Primjerak odgovora na žalbu dostavit će prvostupanjski sud žalitelju.

Nepravodobno podnesen odgovor na žalbu neće se odbaciti, već će se
dostaviti drugostupanjskom sudu koji će ga uzeti u obzir ako je to još
moguće.

Članak 360. (NN [117/03](https://www.zakon.hr/cms.htm?id=33251))

Nakon primitka odgovora na žalbu ili nakon proteka roka za odgovor na
žalbu sudac pojedinac, odnosno predsjednik vijeća će žalbu i odgovor na
žalbu, ako je podnesen, sa svim spisima dostaviti drugostupanjskom sudu.

Ako žalitelj tvrdi da su u prvostupanjskom postupku povrijeđene odredbe
parničnog postupka, sudac pojedinac, odnosno predsjednik vijeća
prvostupanjskog suda po potrebi će dati objašnjenje u povodu navoda
žalbe koji se tiču tih povreda, odnosno provesti izviđaje da provjeri
istinitost tih navoda u žalbi.

Primjerak objašnjenja, odnosno izvješća o obavljenom izviđaju sudac
pojedinac, odnosno predsjednik vijeća prvostupanjskog suda dostavit će
strankama, koje mogu dati svoje očitovanje u roku od osam dana.

Ako ocijeni da je to potrebno, sudac pojedinac, odnosno predsjednik
vijeća prvostupanjskog suda može pozvati stranke da prisustvuju provedbi
izviđaja iz stavka 2. ovoga članka.

Očitovanja stranaka iz stavka 3. ovoga članka sudac pojedinac, odnosno
predsjednik vijeća prvostupanjskoga suda dostavit će drugostupanjskom
sudu zajedno sa svojim objašnjenjem odnosno izvješćem o obavljenom
izviđaju samo ako budu podnesena u roku. Očitovanja podnesena nakon
isteka roka proslijedit će se drugostupanjskom sudu, koji će ih uzeti u
obzir, ako je to još moguće.

Članak 361. (NN [117/03](https://www.zakon.hr/cms.htm?id=33251))

Kad spisi po žalbi stignu drugostupanjskom sudu, odredit će se sudac
izvjestitelj.

Ako je predsjednik vijeća određen za suca izvjestitelja, dužnost
predsjednika vijeća obavljat će drugi član vijeća.

Sudac izvjestitelj može, prema potrebi, od prvostupanjskog suda
pribaviti izvještaj o povredama odredaba postupka i zatražiti da se radi
utvrđivanja tih povreda provedu izviđaji.

U slučajevima iz stavka 3. ovoga članka na odgovarajući će se način
primijeniti odredbe članka 360. stavka 3. do 5. ovoga Zakona.

Članak 362. (NN [117/03](https://www.zakon.hr/cms.htm?id=33251))

Drugostupanjski sud odlučuje o žalbi u sjednici vijeća.

Kad vijeće drugostupanjskog suda nađe da je to radi donošenja odluke o
žalbi potrebno, može pozvati stranke ili njihove zastupnike na sjednicu
vijeća.

Članak 363. (NN [117/03](https://www.zakon.hr/cms.htm?id=33251),
[80/22](https://www.zakon.hr/cms.htm?id=52915))

Sud će održati sjednicu vijeća i odlučiti o žalbi i ako u slučaju iz
članka 362. stavka 2. ovoga Zakona izostanu jedna ili obje stranke.

Sjednica vijeća na kojoj prisustvuje barem jedna od stranaka počinje
izvještajem suca izvjestitelja, koji izlaže stanje stvari ne dajući
svoje mišljenje o osnovanosti žalbe.

Nakon toga pročitat će se presuda ili dio presude na koji se odnosi
žalba, a prema potrebi i zapisnik o glavnoj raspravi pred
prvostupanjskim sudom odnosno preslušati tonske snimke. Zatim, će
žalitelj obrazložiti svoju žalbu, a protivna stranka odgovor na žalbu.

Članak 364. (NN [117/03](https://www.zakon.hr/cms.htm?id=33251))

Brisan

**Granice ispitivanja prvostupanjske presude**

Članak 365. (NN [117/03](https://www.zakon.hr/cms.htm?id=33251),
[57/11](https://www.zakon.hr/cms.htm?id=33263),
[70/19](https://www.zakon.hr/cms.htm?id=39887),
[80/22](https://www.zakon.hr/cms.htm?id=52915))

Drugostupanjski sud ispituje prvostupanjsku presudu u onom dijelu u
kojemu se pobija žalbom, a ako se iz žalbe ne vidi u kojem se dijelu
presuda pobija, drugostupanjski sud uzet će da se presuda pobija u
dijelu u kojemu stranka nije uspjela u sporu.

Drugostupanjski sud ispituje prvostupanjsku presudu u granicama razloga
određenih u žalbi pazeći po službenoj dužnosti na bitne povrede odredaba
parničnog postupka iz članka 354. stavka 2. točaka 2., 4., 8., 9., 13. i
14. ovoga Zakona i na pravilnu primjenu materijalnog prava, osim u
odnosu na primjenu materijalnog prava u odluci o troškovima postupka.

**Odluke drugostupanjskog suda o žalbi**

Članak 366. (NN [117/03](https://www.zakon.hr/cms.htm?id=33251))

Drugostupanjski sud može odbaciti žalbu kao nepravodobnu, nepotpunu ili
kao nedopuštenu, odbiti žalbu kao neosnovanu i potvrditi prvostupanjsku
presudu, ukinuti tu presudu i uputiti predmet prvostupanjskom sudu na
ponovno suđenje, ukinuti prvostupanjsku presudu i odbaciti tužbu ili
preinačiti prvostupanjsku presudu.

Drugostupanjski sud može ukinuti presudu i kad stranka traži njezinu
preinaku, a može preinačiti presudu iako stranka traži da se ona ukine.

Članak 366.a (NN
[[25/13](https://www.zakon.hr/cms.htm?id=33267)](file:///C:\Users\Neno\Documents\Ustav%20RH%20i%20Zakoni\25\13),
[70/19](https://www.zakon.hr/cms.htm?id=39887))

Prvostupanjska se odluka u povodu žalbe može ukinuti i predmet vratiti
prvostupanjskom sudu na ponovno suđenje najviše jedanput.

Ako drugostupanjski sud nađe da bi prvostupanjsku presudu trebalo
ukinuti i nakon što je ona bila već jedanput ukinuta u povodu žalbe i
predmet vraćen prvostupanjskom sudu na ponovno suđenje, drugostupanjski
će sud sam provesti postupak uz odgovarajuću primjenu odredaba o
postupku pred prvostupanjskim sudom radi otklanjanja nedostataka zbog
koji bi prvostupanjsku odluku trebalo ponovno ukinuti i predmet vratiti
prvostupanjskom sudu na ponovno suđenje.

U slučaju iz stavka 2. ovoga članka odredbe članka 373.a do 373.c ovoga
Zakona primjenjuju se na odgovarajući način.

Odredbe ovoga članka ne odnose se na presude zbog ogluhe i presude zbog
izostanka.

Članak 367.

Nepravodobnu, nepotpunu ili nedopuštenu žalbu odbacit će drugostupanjski
sud rješenjem, ako to nije učinio prvostupanjski sud (članak 358.).

Sudac pojedinac drugostupanjskog suda donijet će rješenje kojim se
utvrđuje da je podnositelj žalbe odustao od podnesene žalbe, ako je to
propustio učiniti prvostupanjski sud.

Članak 367.a (NN [80/22](https://www.zakon.hr/cms.htm?id=52915))

Ako drugostupanjski sud smatra da bi odluku trebalo donijeti na temelju
pravne osnove koja se bitno razlikuje od one o kojoj se u postupku
raspravljalo i koju savjesna i brižljiva stranka nije mogla razumno
predvidjeti, pozvat će stranke da se izjasne o takvoj pravnoj osnovi.

Stranke se mogu o toj pravnoj osnovi izjasniti na sjednici vijeća,
raspravi ili u podnesku u roku koji odredi sud, a koji ne može biti
kraći od 15 dana.

U mjeri u kojoj takva pravna osnova traži utvrđivanje novih činjenica i
izvođenje novih dokaza, stranke se u svome očitovanju mogu na njih
pozvati.

Članak 368. (NN [57/11](https://www.zakon.hr/cms.htm?id=33263))

Drugostupanjski će sud presudom odbiti žalbu kao neosnovanu i potvrditi
prvostupanjsku presudu kad ustanovi da ne postoje razlozi zbog kojih se
presuda pobija, a ni razlozi na koje pazi po službenoj dužnosti.

Drugostupanjski sud će presudom odbiti žalbu kao neosnovanu i potvrditi
prvostupanjsku presudu ako utvrdi da je prvostupanjski sud pogrešno
primijenio materijalno pravo, ali da je pravilnom primjenom materijalnog
prava trebalo jednako odlučiti o tužbenom zahtjevu.

Članak 369. (NN [117/03](https://www.zakon.hr/cms.htm?id=33251),
[57/11](https://www.zakon.hr/cms.htm?id=33263))

Drugostupanjski će sud rješenjem ukinuti prvostupanjsku presudu ako
utvrdi da postoji bitna povreda odredaba parničnog postupka (članak
354.) i vratiti predmet istome prvostupanjskom sudu ili će ga ustupiti
nadležnome prvostupanjskom sudu radi održavanja nove glavne rasprave. U
tom će rješenju drugostupanjski sud odlučiti i koje se provedene radnje,
zahvaćene bitnom povredom odredaba parničnog postupka, ukidaju.

Ako su u postupku pred prvostupanjskim sudom povrijeđene odredbe članka
354. stavka 2. točke 2., 9., 13. i 14. ovoga Zakona, drugostupanjski će
sud ukinuti prvostupanjsku presudu i odbaciti tužbu.

Ako su u postupku pred prvostupanjskim sudom povrijeđene odredbe članka
354. stavka 2. točke 8. ovoga Zakona, drugostupanjski će sud, s obzirom
na prirodu povrede, ukinuti prvostupanjsku presudu i vratiti predmet
nadležnome prvostupanjskom sudu ili će ukinuti prvostupanjsku presudu i
odbaciti tužbu.

Ako utvrdi da je prvostupanjskom presudom prekoračen tužbeni zahtjev na
način da je odlučeno o nečem drugom, a ne o onome što je traženo,
drugostupanjski će sud rješenjem ukinuti presudu prvostupanjskog suda i
predmet vratiti na ponovno suđenje.

Ako utvrdi da je prvostupanjskom presudom prekoračen tužbeni zahtjev na
način da je dosuđeno više od onoga što je traženo, drugostupanjski će
sud rješenjem ukinuti presudu prvostupanjskoga suda u dijelu u kojem je
prekoračen tužbeni zahtjev.

Članak 370. (NN [117/03](https://www.zakon.hr/cms.htm?id=33251))

Drugostupanjski će sud rješenjem ukinuti presudu prvostupanjskog suda i
vratiti predmet tom sudu na ponovno suđenje ako smatra da radi pravilnog
utvrđivanja činjeničnog stanja treba održati novu glavnu raspravu pred
prvostupanjskim sudom.

Članak 371. (NN [117/03](https://www.zakon.hr/cms.htm?id=33251))

Kad drugostupanjski sud ukine presudu prvostupanjskog suda i vrati
predmet istom sudu na ponovno suđenje, može narediti da se nova glavna
rasprava održi pred drugim sucem pojedincem, odnosno pred drugim
vijećem.

Članak 372. (NN [117/03](https://www.zakon.hr/cms.htm?id=33251))

Brisan

Članak 373. (NN [117/03](https://www.zakon.hr/cms.htm?id=33251))

Drugostupanjski će sud presudom preinačiti prvostupanjsku presudu:

1\) ako je prvostupanjski sud pogrešno ocijenio isprave ili posredno
izvedene dokaze, a odluka je prvostupanjskog suda utemeljena isključivo
na tim dokazima;

2\) ako je prvostupanjski sud iz činjenica što ih je utvrdio izveo
nepravilan zaključak o postojanju drugih činjenica, a na tim je
činjenicama utemeljena presuda;

3\) ako smatra da je činjenično stanje u prvostupanjskoj presudi
pravilno utvrđeno, ali da je prvostupanjski sud pogrešno primijenio
materijalno pravo.

Članak 373.a (NN
[84/08](https://narodne-novine.nn.hr/clanci/sluzbeni/2008_07_84_2720.html),
[57/11](https://www.zakon.hr/cms.htm?id=33263))

Drugostupanjski će sud presudom odbiti žalbu i potvrditi prvostupanjsku
presudu, odnosno presudom će preinačiti prvostupanjsku presudu ako prema
stanju spisa nađe:

1\) da bitne činjenice među strankama nisu sporne, ili

2\) da ih je moguće utvrditi i na temelju isprava i izvedenih dokaza
koji se nalaze u spisu, neovisno o tome je li prvostupanjski sud
prigodom donošenja svoje odluke uzeo u obzir i te isprave, odnosno
izvedene dokaze.

Prigodom donošenja odluke iz stavka 1. ovoga članka, drugostupanjski je
sud ovlašten uzeti u obzir i činjenice o postojanju kojih je
prvostupanjski sud izveo nepravilan zaključak na temelju drugih
činjenica koje je po njegovoj ocjeni pravilno utvrdio.

U slučaju u kojem su ispunjeni uvjeti za donošenje presude iz stavka 1.
ovoga članka, drugostupanjski sud može je donijeti i ako nađe da postoji
bitna povreda odredaba parničnoga postupka iz članka 354. stavka 2.
točke 11. ovoga Zakona.

Članak 373.b (NN
[84/08](https://narodne-novine.nn.hr/clanci/sluzbeni/2008_07_84_2720.html),
[57/11](https://www.zakon.hr/cms.htm?id=33263),
[[25/13](https://www.zakon.hr/cms.htm?id=33267)](file:///C:\Users\Neno\Documents\Ustav%20RH%20i%20Zakoni\25\13),
[70/19](https://www.zakon.hr/cms.htm?id=39887))

Drugostupanjski sud odlučuje o žalbi, u pravilu, bez rasprave.

Kad drugostupanjski sud nađe da je radi pravilnog utvrđivanja
činjeničnog stanja potrebno da se ponove već izvedeni dokazi ili da se
izvedu dokazi koji su pravodobno predloženi, a nisu izvedeni, zakazat će
raspravu pred drugostupanjskim sudom.

Drugostupanjski sud može odlučiti da se određeni dokazi izvedu u sudskoj
zgradi prvostupanjskog suda pred sucem pojedincem ili sucem
izvjestiteljem drugostupanjskog suda. Ako za to postoje važni razlozi,
drugostupanjski sud može odlučiti da se određeni dokazi izvedu pred
sucem pojedincem ili predsjednikom vijeća prvostupanjskog suda.

Pravila o izvođenju dokaza pred predsjednikom vijeća na odgovarajući
način primjenjuju se na suca pojedinca ili suca izvjestitelja
drugostupanjskog suda, odnosno na suca pojedinca ili predsjednika vijeća
prvostupanjskog suda.

U slučaju iz stavka 3. ovoga članka vijeće drugostupanjskog suda
odlučuje o žalbi bez rasprave, ali na sjednicu vijeća mora pozvati
stranke. Odredba članka 363. ovoga Zakona primjenjuje se i u ovom
slučaju.

Drugostupanjski sud može odlučiti da se rasprava pred tim sudom provede
i kad ocijeni da bi se tako mogle otkloniti bitne povrede odredaba
parničnog postupka u prvostupanjskom postupku i da zbog toga ne bi bilo
svrhovito presudu ukinuti i predmet vratiti prvostupanjskom sudu na
ponovno suđenje.

U slučaju iz stavka 6. ovoga članka sudac pojedinac ili sudac
izvjestitelj drugostupanjskog suda može zatražiti od suca pojedinca ili
predsjednika vijeća prvostupanjskog suda da dâ objašnjenja o tim bitnim
povredama ili da provede potrebne izviđaje radi provjere istinitosti
navoda o tome jesu li počinjene.

Članak 373.c (NN
[84/08](https://narodne-novine.nn.hr/clanci/sluzbeni/2008_07_84_2720.html),
[70/19](https://www.zakon.hr/cms.htm?id=39887),
[80/22](https://www.zakon.hr/cms.htm?id=52915))

Na raspravu se pozivaju stranke, odnosno njihovi zakonski zastupnici ili
opunomoćenici, a i oni svjedoci i vještaci za koje sud odluči da se
saslušaju.

Ako s rasprave izostane jedna stranka ili obje stranke, sud će
raspravljati o žalbi i donijeti odluku uzimajući u obzir osobito ono što
je izneseno u žalbi i u odgovoru na žalbu.

Rasprava pred drugostupanjskim sudom počinje izvještajem suca pojedinca
ili suca izvjestitelja, koji izlaže stanje stvari ne dajući svoje
mišljenje o osnovanosti žalbe.

Nakon toga pročitat će se presuda ili dio presude na koji se odnosi
žalba, a prema potrebi i zapisnik o glavnoj raspravi pred
prvostupanjskim sudom odnosno preslušati tonske snimke. Zatim će
žalitelj obrazložiti svoju žalbu, a protivna stranka odgovor na žalbu.

Članak 374.

Drugostupanjski sud ne može preinačiti presudu na štetu stranke koja se
žalila ako je samo ona podnijela žalbu.

Članak 375. (NN
[84/08](https://narodne-novine.nn.hr/clanci/sluzbeni/2008_07_84_2720.html),
[[25/13](https://www.zakon.hr/cms.htm?id=33267)](file:///C:\Users\Neno\Documents\Ustav%20RH%20i%20Zakoni\25\13),
[70/19](https://www.zakon.hr/cms.htm?id=39887))

U obrazloženju presude odnosno rješenja drugostupanjski sud treba
ocijeniti žalbene navode koji su od odlučnog značenja i označiti razloge
koje je uzeo u obzir po službenoj dužnosti.

Kad se prvostupanjska presuda ukida zbog bitnih povreda odredaba
parničnog postupka, treba u obrazloženju navesti koje su odredbe
povrijeđene i u čemu se povrede sastoje.

Ako se prvostupanjska presuda ukida i predmet vraća prvostupanjskom sudu
na ponovno suđenje radi pravilnog utvrđivanja činjeničnog stanja, navest
će se u čemu se sastoje nedostaci u utvrđivanju činjeničnog stanja
odnosno zašto su određene činjenice i dokazi važni i od utjecaja za
donošenje pravilne odluke.

U slučajevima iz stavka 2. i 3. ovoga članka drugostupanjski sud će u
rješenju određeno navesti koje radnje prvostupanjski sud treba izvesti u
ponovnom postupku i za to dati razloge, a pod pretpostavkama iz članka
7. ovoga Zakona. Drugostupanjski će sud, ovisno o žalbenim razlozima,
određeno naznačiti i shvaćanje o primjeni materijalnog prava.

Članak 376.

Drugostupanjski sud vratit će sve spise sudu prvog stupnja s dovoljnim
brojem ovjerenih prijepisa svoje odluke, radi predaje strankama i drugim
zainteresiranim osobama.

Članak 377. (NN [117/03](https://www.zakon.hr/cms.htm?id=33251),
[[25/13](https://www.zakon.hr/cms.htm?id=33267)](file:///C:\Users\Neno\Documents\Ustav%20RH%20i%20Zakoni\25\13),
[70/19](https://www.zakon.hr/cms.htm?id=39887))

Prvostupanjski sud dužan je provesti novu glavnu raspravu, a novi
prethodni postupak samo ako je do povrede zbog koje je presuda ukinuta
došlo u tijeku prethodnog postupka.

Prvostupanjski sud je dužan izvesti sve parnične radnje i raspraviti sva
sporna pitanja na koja je upozorio drugostupanjski sud u svom rješenju.

Ako presuda bude ukinuta zato što je presudu donio nenadležni sud, nova
rasprava pred prvostupanjskim sudom održat će se prema odredbama koje
važe za održavanje glavne rasprave u slučaju kad se izmijeni sastav suda
(članak 315. stavak 3.).

**Dopunska drugostupanjska odluka**

Članak 377.a (NN [117/03](https://www.zakon.hr/cms.htm?id=33251))

Ako je drugostupanjski sud propustio odlučiti glede svih dijelova
presude koji se pobijaju žalbom ili ako je propustio donijeti sve odluke
koje je odbacujući, odnosno odbijajući ili prihvaćajući žalbu trebalo
donijeti ili ako je propustio odlučiti u pogledu jedne ili više žalbi,
žalitelj može u roku od petnaest dana od dostave drugostupanjske odluke
predložiti drugostupanjskom sudu da svoju odluku dopuni.

Prijedlog za donošenje drugostupanjske odluke ne može se podnijeti radi
toga što drugostupanjski sud nije odlučio o svim razlozima zbog kojih je
žalba izjavljena ili na koje je bio dužan paziti po službenoj dužnosti.

Prijedlog iz stavka 1. ovoga članka podnosi se prvostupanjskom sudu,
koji ga je dužan bez odgode zajedno sa spisom proslijediti
drugostupanjskom sudu.

Ako je u povodu drugostupanjske odluke iz stavka 1. ovoga članka
potrebno iznova provesti postupak pred prvostupanjskim sudom,
prvostupanjski sud će drugostupanjskom sudu prijedlog za donošenje
dopunske odluke dostaviti zajedno s prijepisom spisa.

Na postupak u povodu prijedloga iz stavka 1. ovoga članka na
odgovarajući se način primjenjuju odredbe članaka 339. do 341. ovoga
Zakona.

[]{#_Toc108615811 .anchor}2. Žalba protiv rješenja

Članak 378. (NN [117/03](https://www.zakon.hr/cms.htm?id=33251))

Protiv rješenja prvostupanjskog suda dopuštena je žalba ako u ovom
Zakonu nije određeno da žalba nije dopuštena.

Ako ovaj Zakon izričito određuje da posebna žalba nije dopuštena,
rješenje prvostupanjskog suda može se pobijati samo u žalbi protiv
konačne odluke.

U slučajevima u kojima je po ovom Zakonu posebna žalba dopuštena protiv
rješenja kojima se postupak pred prvostupanjskim sudom ne završava,
prvostupanjski sud umnožit će spis i prijepis spisa zajedno sa žalbom
dostaviti drugostupanjskom sudu te će nastaviti postupak radi rješavanja
pitanja na koja se žalba ne odnosi.

Članak 379. (NN [117/03](https://www.zakon.hr/cms.htm?id=33251))

Pravodobno podnesena žalba zadržava ovrhu rješenja, ako ovim Zakonom
nije drugačije propisano.

Rješenje protiv kojega nije dopuštena posebna žalba može se odmah
ovršiti.

Članak 380. (NN [117/03](https://www.zakon.hr/cms.htm?id=33251))

Rješavajući o žalbi drugostupanjski sud može:

1\) odbaciti žalbu kao nepravodobnu, nepotpunu ili nedopuštenu (članak
358. st. 1. do 3. i članak 378. stavak 1.);

2\) odbiti žalbu kao neosnovanu i potvrditi rješenje prvostupanjskog
suda;

3\) uvažiti žalbu i rješenje preinačiti ili ukinuti te prema potrebi
predmet vratiti na ponovan postupak.

Članak 381. (NN [117/03](https://www.zakon.hr/cms.htm?id=33251),
[80/22](https://www.zakon.hr/cms.htm?id=52915),
[155/23](https://www.zakon.hr/cms.htm?id=59074))

U postupku po žalbi protiv rješenja na odgovarajući će se način
primjenjivati odredbe koje važe za žalbu protiv presude. Odredbe o
odgovoru na žalbu primjenjivat će se samo na žalbe izjavljene protiv
rješenja kojima je postupak pred prvostupanjskim sudom okončan.

Odredbe članka 366.a stavaka 1. do 3. ovoga Zakona ne odnose se na
rješenja kojima se postupak završava, osim rješenja o smetanju posjeda.

[]{#_Toc108615812 .anchor}Glava dvadeset šesta IZVANREDNI PRAVNI
LIJEKOVI

[]{#_Toc108615813 .anchor}1. Revizija

Članak 382 (NN [02/07](https://www.zakon.hr/cms.htm?id=33255),
[84/08](https://narodne-novine.nn.hr/clanci/sluzbeni/2008_07_84_2720.html),
[96/08](https://www.zakon.hr/cms.htm?id=33259),
[57/11](https://www.zakon.hr/cms.htm?id=33263),
[70/19](https://www.zakon.hr/cms.htm?id=39887),
[80/22](https://www.zakon.hr/cms.htm?id=52915))

Stranke mogu podnijeti reviziju protiv drugostupanjske presude ako je
Vrhovni sud Republike Hrvatske dopustio podnošenje revizije.

Revizija iz stavka 1. ovoga članka podnosi se u roku od 30 dana od
dostave odluke Vrhovnog suda Republike Hrvatske o dopuštenosti revizije.

Članak 382.a (NN
[[25/13](https://www.zakon.hr/cms.htm?id=33267)](file:///C:\Users\Neno\Documents\Ustav%20RH%20i%20Zakoni\25\13),
[70/19](https://www.zakon.hr/cms.htm?id=39887),
[80/22](https://www.zakon.hr/cms.htm?id=52915))

Brisan.

Članak 383. (NN [117/03](https://www.zakon.hr/cms.htm?id=33251))

Brisan

Članak 384. (NN [117/03](https://www.zakon.hr/cms.htm?id=33251),
[80/22](https://www.zakon.hr/cms.htm?id=52915))

Prijedlog za dopuštenje revizije i revizija ne zadržavaju ovrhu presude
protiv koje su podneseni.

Članak 385. (NN [117/03](https://www.zakon.hr/cms.htm?id=33251),
[84/08](https://narodne-novine.nn.hr/clanci/sluzbeni/2008_07_84_2720.html),
[70/19](https://www.zakon.hr/cms.htm?id=39887),
[80/22](https://www.zakon.hr/cms.htm?id=52915))

Brisan.

Članak 385.a (NN [117/03](https://www.zakon.hr/cms.htm?id=33251),
[57/11](https://www.zakon.hr/cms.htm?id=33263),
[70/19](https://www.zakon.hr/cms.htm?id=39887),
[80/22](https://www.zakon.hr/cms.htm?id=52915))

Vrhovni sud Republike Hrvatske dopustit će reviziju ako se u povodu nje
može očekivati odluka o pravnom pitanju koje su nižestupanjski sudovi u
tom sporu razmatrali, a koje je važno za odluku u sporu i za osiguranje
jedinstvene primjene prava i ravnopravnosti svih u njegovoj primjeni ili
za razvoj prava u sudskoj praksi, osobito

-- ako je riječ o pravnom pitanju o kojem odluka drugostupanjskog suda
odstupa od prakse Vrhovnog suda Republike Hrvatske ili

-- ako je riječ o pravnom pitanju o kojem nema prakse Vrhovnog suda
Republike Hrvatske, pogotovo ako praksa viših sudova nije jedinstvena
ili

-- ako je riječ o pravnom pitanju o kojem praksa Vrhovnog suda Republike
Hrvatske nije jedinstvena ili

-- ako je o tom pitanju Vrhovni sud Republike Hrvatske već zauzeo
shvaćanje i presuda se drugostupanjskoga suda temelji na tom shvaćanju,
ali bi osobito uvažavajući razloge iznesene tijekom prethodnog
prvostupanjskog i žalbenog postupka, zbog promjene u pravnom sustavu
uvjetovane novim zakonodavstvom ili međunarodnim sporazumima te odlukom
Ustavnoga suda Republike Hrvatske, Europskoga suda za ljudska prava ili
Suda Europske unije trebalo preispitati sudsku praksu.

Vrhovni sud Republike Hrvatske dopustit će reviziju i ako stranka učini
vjerojatnim da joj je u prvostupanjskom i drugostupanjskom postupku zbog
osobito teških povreda odredaba parničnog postupka ili pogrešne primjene
materijalnog prava povrijeđeno kakvo temeljno ljudsko pravo zajamčeno
Ustavom Republike Hrvatske i Europskom konvencijom za zaštitu ljudskih
prava i temeljnih sloboda i da se stranka na te povrede, ako je to bilo
moguće, već pozivala u nižestupanjskom postupku.

Članak 386. (NN [117/03](https://www.zakon.hr/cms.htm?id=33251),
[57/11](https://www.zakon.hr/cms.htm?id=33263),
[70/19](https://www.zakon.hr/cms.htm?id=39887),
[80/22](https://www.zakon.hr/cms.htm?id=52915))

Brisan.

Članak 387. (NN
[84/08](https://narodne-novine.nn.hr/clanci/sluzbeni/2008_07_84_2720.html),
[57/11](https://www.zakon.hr/cms.htm?id=33263),
[70/19](https://www.zakon.hr/cms.htm?id=39887),
[80/22](https://www.zakon.hr/cms.htm?id=52915))

Vrhovni sud Republike Hrvatske odlučuje o dopuštenosti revizije na
temelju prijedloga za dopuštenje revizije.

Prijedlog za dopuštenje revizije, osim podataka koje mora sadržavati
svaki podnesak, treba sadržavati:

1\) oznaku presude protiv koje se podnosi,

2\) određeno naznačeno pravno pitanje iz članka 385.a stavka 1. ovoga
Zakona ili određeno naznačeno temeljno ljudsko pravo iz članka 385.a
stavka 2. ovoga Zakona za koje stranka smatra da joj je u postupku
povrijeđeno uz dokaz da je u vezi s tim stranka iscrpila dopušteni
pravni put,

3\) jasno naznačene razloge zbog kojih stranka smatra da joj Vrhovni sud
Republike Hrvatske treba dopustiti reviziju u smislu članka 385.a
stavaka 1. ili 2. ovoga Zakona uz određeno pozivanje na relevantne
propise i dijelove sudskih odluka.

Prijedlogu za dopuštenje revizije, osim dokaza iz članka 91.a ovoga
Zakona, treba priložiti prvostupanjsku i drugostupanjsku odluku protiv
kojih se prijedlog za dopuštenje revizije podnosi, žalbu i prema potrebi
druge dijelove spisa s jasnim naznakama spornih dijelova na koje se u
prijedlogu za dopuštenje revizije stranka poziva. Ako se prijedlog za
dopuštenje revizije podnosi zbog različite prakse viših sudova, stranka
je uz prijedlog za dopuštenje revizije dužna dostaviti sudske odluke na
koje se poziva ili ih određeno naznačiti.

U prijedlogu za dopuštenje revizije ne mogu se iznositi nove činjenice
ni predlagati novi dokazi, osim onih koji se odnose na razloge važnosti
pitanja iz članka 385.a ovoga Zakona zbog kojih se prijedlog za
dopuštenje revizije podnosi.

Članak 388. (NN [117/03](https://www.zakon.hr/cms.htm?id=33251),
[57/11](https://www.zakon.hr/cms.htm?id=33263),
[70/19](https://www.zakon.hr/cms.htm?id=39887),
[80/22](https://www.zakon.hr/cms.htm?id=52915))

Prijedlog za dopuštenje revizije podnosi se sudu koji je izrekao
prvostupanjsku presudu u roku od 30 dana od dostave drugostupanjske
presude.

Sudac pojedinac ili predsjednik vijeća prvostupanjskog suda odbacit će
nepravodoban i nepotpun prijedlog za dopuštenje revizije bez održavanja
ročišta i ne pozivajući stranku da ga izmijeni ili dopuni.

Prijedlog za dopuštenje revizije je nepravodoban ako nije podnesen u
roku iz stavka 1. ovoga članka koji je određen za njegovo podnošenje.

Prijedlog za dopuštenje revizije je nepotpun ako se iz njega ne može
utvrditi koja se presuda pobija ili ako nije potpisan.

Ako je prijedlog za dopuštenje revizije pravodoban i potpun, njegov će
primjerak sudac pojedinac, odnosno predsjednik vijeća prvostupanjskog
suda dostaviti protivnoj stranci i umješaču, koji mogu u roku od 30 dana
od dostave prijedloga za dopuštenje revizije podnijeti tom sudu odgovor
na taj prijedlog.

Nakon primitka odgovora na prijedlog za dopuštenje revizije, odnosno
nakon isteka roka za odgovor na prijedlog za dopuštenje revizije sudac
pojedinac, odnosno predsjednik vijeća prvostupanjskog suda dostavit će
prijedlog za dopuštenje revizije i odgovor na prijedlog za dopuštenje
revizije, ako je podnesen, Vrhovnom sudu Republike Hrvatske.

Nepravodobno podnesen odgovor na prijedlog za dopuštenje revizije neće
se odbaciti, već će se dostaviti Vrhovnom sudu Republike Hrvatske, koji
će ga uzeti u obzir ako je to još moguće.

Članak 389. (NN [117/03](https://www.zakon.hr/cms.htm?id=33251),
[84/08](https://narodne-novine.nn.hr/clanci/sluzbeni/2008_07_84_2720.html),
[57/11](https://www.zakon.hr/cms.htm?id=33263),
[70/19](https://www.zakon.hr/cms.htm?id=39887),
[80/22](https://www.zakon.hr/cms.htm?id=52915))

O prijedlogu za dopuštenje revizije Vrhovni sud Republike Hrvatske
odlučuje na sjednici vijeća na kojoj je javnost isključena.

Kad ocijeni da je to u interesu javnosti, vijeće može sjednicu održati
javno te na nju pozvati stranke i njihove zastupnike. Nakon javne
sjednice Vrhovni sud Republike Hrvatske odlučuje u skladu sa stavkom 1.
ovoga članka.

Članak 389.a (NN [80/22](https://www.zakon.hr/cms.htm?id=52915))

Vrhovni sud Republike Hrvatske odbacit će nedopušten prijedlog za
dopuštenje revizije, a i nepravodoban i nepotpun ako je to propustio
učiniti prvostupanjski sud, bez održavanja ročišta i ne pozivajući
stranku da ga izmijeni ili dopuni.

Prijedlog za dopuštenje revizije je nedopušten ako ga je podnijela osoba
koja nije ovlaštena za njegovo podnošenje ili ako osoba koja ga je
podnijela nema pravni interes za podnošenje revizije.«.

Vrhovni sud Republike Hrvatske odbacit će i prijedlog za dopuštenje
revizije koji uopće ne sadržava pravno pitanje ili određeno naznačenu
povredu temeljnog ljudskog prava ili jasno naznačene razloge važnosti
pravnog pitanja u smislu članka 385.a ovoga Zakona.

Vrhovni sud Republike Hrvatske odbacit će i prijedlog za dopuštenje
revizije ako ocijeni da stranka nije učinila vjerojatnim da joj je
povrijeđeno temeljno ljudsko pravo u smislu članka 385.a stavka 2. ovoga
Zakona ili da stranka u vezi s povredom temeljnog ljudskog prava na koju
se u prijedlogu poziva nije prethodno iscrpila dopušteni pravni put.

U rješenju kojim se prijedlog za dopuštenje revizije odbacuje sud će
određeno navesti razlog odbacivanja.

Članak 389.b (NN [80/22](https://www.zakon.hr/cms.htm?id=52915))

Vrhovni sud Republike Hrvatske odbit će prijedlog za dopuštenje revizije
ako na temelju onoga što mu je dostavljeno ocijeni da u prijedlogu nije
riječ o važnom pravnom pitanju u smislu članka 385.a stavka 1. ovoga
Zakona.

U rješenju kojim se prijedlog za dopuštenje revizije odbija sud će
određeno navesti razlog odbijanja upućujući, ako je to moguće, na svoju
prijašnju praksu. Iznimno, ako ocijeni da je to u interesu javnosti, sud
rješenje može i iscrpnije obrazložiti.

U rješenju kojim se revizija dopušta Vrhovni sud Republike Hrvatske
navest će u odnosu na koje pravno pitanje ili u odnosu na koju povredu
temeljnog ljudskog prava te u odnosu na koji dio odluke dopušta
podnošenje revizije. Za ostala će se pravna pitanja i povrede temeljnih
ljudskih prava iz prijedloga za dopuštenje revizije uzeti da je
prijedlog u odnosu na njih povučen.

Članak 389.c (NN [80/22](https://www.zakon.hr/cms.htm?id=52915))

Pravni lijek protiv rješenja u povodu prijedloga za dopuštenje revizije
nije dopušten.

Vrhovni sud Republike Hrvatske dužan je donijeti odluku o prijedlogu za
dopuštenje revizije u razumnom roku, a svakako u roku kraćem od šest
mjeseci od primitka prijedloga za dopuštenje revizije na Vrhovnom sud
Republike Hrvatske.

Članak 389.d (NN [80/22](https://www.zakon.hr/cms.htm?id=52915))

Revizija, osim podataka koje mora sadržavati svaki podnesak, treba
sadržavati:

1\) oznaku presude protiv koje se podnosi,

2\) određeno naznačeno važno pravno pitanje ili temeljno ljudsko pravo
zbog kojeg je dopuštena uz oznaku rješenja Vrhovnog suda Republike
Hrvatske kojim je revizija dopuštena,

3\) jasno određene razloge zbog kojih stranka smatra da je revizija
osnovana uz određeno pozivanje na relevantne propise i dijelove sudskih
odluka.

U reviziji se ne mogu iznositi nove činjenice ni predlagati novi dokazi,
osim onih koji se odnose na pravna pitanja iz članka 385.a ovoga Zakona
zbog kojih se revizija podnosi.

Članak 389.e (NN [80/22](https://www.zakon.hr/cms.htm?id=52915))

Revizija se podnosi sudu koji je donio prvostupanjsku presudu.

Sudac pojedinac ili predsjednik vijeća prvostupanjskog suda odbacit će
nepravodobnu i nepotpunu reviziju bez održavanja ročišta i ne pozivajući
stranku da je izmijeni ili dopuni.

Revizija je nepravodobna ako nije podnesena u roku iz članka 382. stavka
2. ovoga Zakona.

Revizija je nepotpuna ako se iz nje ne može utvrditi koja se presuda
pobija ili ako nije potpisana.

Ako je revizija pravodobna i potpuna, njezin će primjerak sudac
pojedinac ili predsjednik vijeća prvostupanjskog suda dostaviti
protivnoj stranci i umješaču koji mogu u roku od 30 dana od dostave
revizije podnijeti tom sudu odgovor na reviziju.

Primjerak odgovora na reviziju prvostupanjski će sud dostaviti
podnositelju revizije.

Nakon primitka odgovora na reviziju, odnosno nakon isteka roka za
odgovor na reviziju, prvostupanjski će sud dostaviti reviziju i odgovor
na reviziju, ako je podnesen, Vrhovnom sudu Republike Hrvatske zajedno
sa spisom.

Nepravodobno podnesen odgovor na reviziju neće se odbaciti, već će se
dostaviti Vrhovnom sudu Republike Hrvatske koji će ga uzeti u obzir ako
je to još moguće.

Članak 390. (NN [117/03](https://www.zakon.hr/cms.htm?id=33251),
[70/19](https://www.zakon.hr/cms.htm?id=39887),
[80/22](https://www.zakon.hr/cms.htm?id=52915))

O reviziji Vrhovni sud Republike Hrvatske odlučuje u skladu s člankom
389. ovoga Zakona.

Ako vijeće ocijeni da bi svojom odlukom odstupilo od ustaljene prakse
ili odluke proširenog vijeća Vrhovnog suda Republike Hrvatske ili da
praksa Vrhovnog suda Republike Hrvatske u vezi s pravnim pitanjem o
kojem odlučuje nije jedinstvena, odluku će prepustiti proširenom vijeću
od trinaest sudaca Vrhovnog suda Republike Hrvatske.

Vrhovni sud Republike Hrvatske dužan je donijeti odluku o reviziji
podnesenoj protiv odluke drugostupanjskog suda u razumnom roku, a
svakako u roku kraćem od dvije godine od dana primitka revizije.

Članak 391. (NN [117/03](https://www.zakon.hr/cms.htm?id=33251),
[70/19](https://www.zakon.hr/cms.htm?id=39887),
[80/22](https://www.zakon.hr/cms.htm?id=52915))

Vrhovni sud Republike Hrvatske odbacit će nedopuštenu reviziju, a i
nepravodobnu i nepotpunu ako je to propustio učiniti prvostupanjski sud,
bez održavanja ročišta i ne pozivajući stranku da je izmijeni ili
dopuni.

Revizija je nedopuštena ako ju je podnijela osoba koja nije ovlaštena za
njezino podnošenje, ako osoba koja ju je podnijela nema pravni interes
za njezino podnošenje ili ako se odrekla prava na njezino podnošenje
nakon što je dopuštena, ako prethodno nije doneseno rješenje kojim je
dopuštena ili ako revizija nije podnesena zbog pitanja iz članka 385.a
ovoga Zakona zbog kojeg je dopuštena.

U povodu revizije Vrhovni sud Republike Hrvatske ispituje pobijanu
presudu samo u dijelu u kojem je revizija dopuštena i samo zbog pitanja
iz članka 385.a ovoga Zakona zbog kojeg je dopuštena.

Ako Vrhovni sud Republike Hrvatske utvrdi da stranka nije prethodno
iscrpila dopušteni pravni put (članak 385.a stavak 2.), odbacit će
podnesenu reviziju.

Vrhovni sud Republike Hrvatske odbacit će i reviziju koja uopće ne
sadrži razloge podnošenja (članak 389.d stavak 1. točka 3.).

Vrhovni sud Republike Hrvatske odbit će reviziju ako je smatra
neosnovanom.

Ako reviziju smatra osnovanom, Vrhovni sud Republike Hrvatske preinačit
će pobijanu presudu ili, ovisno o razlogu osnovanosti revizije, ukinuti
drugostupanjsku, odnosno drugostupanjsku i prvostupanjsku presudu te
predmet vratiti na ponovno suđenje ili ukinuti drugostupanjsku, odnosno
drugostupanjsku i prvostupanjsku presudu te odbaciti tužbu.

Članak 392. (NN [117/03](https://www.zakon.hr/cms.htm?id=33251),
[84/08](https://narodne-novine.nn.hr/clanci/sluzbeni/2008_07_84_2720.html),
[57/11](https://www.zakon.hr/cms.htm?id=33263),
[70/19](https://www.zakon.hr/cms.htm?id=39887),
[80/22](https://www.zakon.hr/cms.htm?id=52915))

Brisan.

Članak 392.a (NN [117/03](https://www.zakon.hr/cms.htm?id=33251),
[84/08](https://narodne-novine.nn.hr/clanci/sluzbeni/2008_07_84_2720.html),
[57/11](https://www.zakon.hr/cms.htm?id=33263),
[70/19](https://www.zakon.hr/cms.htm?id=39887))

Brisan.

Članak 392.b (NN [57/11](https://www.zakon.hr/cms.htm?id=33263),
[89/14](https://www.zakon.hr/cms.htm?id=33269),
[70/19](https://www.zakon.hr/cms.htm?id=39887),
[80/22](https://www.zakon.hr/cms.htm?id=52915))

Brisan.

Članak 393. (NN [117/03](https://www.zakon.hr/cms.htm?id=33251),
[70/19](https://www.zakon.hr/cms.htm?id=39887),
[80/22](https://www.zakon.hr/cms.htm?id=52915))

Brisan.

Članak 394. (NN [80/22](https://www.zakon.hr/cms.htm?id=52915))

Brisan.

Članak 394.a (NN [80/22](https://www.zakon.hr/cms.htm?id=52915))

Brisan.

Članak 395. (NN [70/19](https://www.zakon.hr/cms.htm?id=39887),
[80/22](https://www.zakon.hr/cms.htm?id=52915))

Brisan.

Članak 396. (NN [117/03](https://www.zakon.hr/cms.htm?id=33251),
[57/11](https://www.zakon.hr/cms.htm?id=33263),
[70/19](https://www.zakon.hr/cms.htm?id=39887),
[80/22](https://www.zakon.hr/cms.htm?id=52915))

Brisan.

Članak 396.a (NN
[84/08](https://narodne-novine.nn.hr/clanci/sluzbeni/2008_07_84_2720.html),
[57/11](https://www.zakon.hr/cms.htm?id=33263),
[70/19](https://www.zakon.hr/cms.htm?id=39887))

Brisan.

Članak 397. (NN [117/03](https://www.zakon.hr/cms.htm?id=33251))

Brisan.

Članak 398. (NN [80/22](https://www.zakon.hr/cms.htm?id=52915))

Odluka Vrhovnog suda Republike Hrvatske dostavlja se i drugostupanjskom
sudu.

Članak 399. (NN [117/03](https://www.zakon.hr/cms.htm?id=33251),
[57/11](https://www.zakon.hr/cms.htm?id=33263),
[70/19](https://www.zakon.hr/cms.htm?id=39887),
[80/22](https://www.zakon.hr/cms.htm?id=52915))

Ako odredbama članaka 382. do 398. ovoga Zakona nije što drugo određeno,
u postupku u povodu prijedloga za dopuštenje revizije i revizije na
odgovarajući će se način primjenjivati odredbe ovoga Zakona o žalbi
protiv presude iz članka 349. stavka 2., članka 352., članka 361.
stavaka 1. i 2., članka 363., članaka 368. do 371., članaka 373. i
373.a, članaka 374. do 377.a ovoga Zakona.

Ako stranka odustane od prijedloga za dopuštenje revizije, odnosno
revizije, to će rješenjem utvrditi sudac pojedinac Vrhovnog suda
Republike Hrvatske, odnosno sudac pojedinac ili predsjednik vijeća
prvostupanjskog suda.

Članak 400. (NN [117/03](https://www.zakon.hr/cms.htm?id=33251),
[57/11](https://www.zakon.hr/cms.htm?id=33263),
[70/19](https://www.zakon.hr/cms.htm?id=39887),
[80/22](https://www.zakon.hr/cms.htm?id=52915))

Stranke mogu podnijeti reviziju i protiv rješenja drugostupanjskog suda
kojim je postupak pravomoćno završen ako je Vrhovni sud Republike
Hrvatske dopustio podnošenje revizije.

U postupku u povodu prijedloga za dopuštenje revizije i revizije protiv
rješenja na odgovarajući će se način primjenjivati odredbe ovoga Zakona
o prijedlogu za dopuštenje revizije i reviziji protiv presude.

Članci 401. do 420. brisani

[]{#_Toc108615814 .anchor}5. Ponavljanje postupka

Članak 421. (NN [117/03](https://www.zakon.hr/cms.htm?id=33251))

Postupak koji je odlukom suda pravomoćno završen može se na prijedlog
stranke ponoviti:

1\) ako je u donošenju odluke sudjelovao sudac koji je po zakonu morao
biti izuzet (članak 71. stavak 1. točke 1. do 6.) odnosno koji je
rješenjem suda bio izuzet, ili ako je u donošenju odluke sudjelovala
osoba koja nema svojstvo suca,

2\) ako kojoj stranci nezakonitim postupanjem, a osobito propuštanjem
dostave, nije bila dana mogućnost da raspravlja pred sudom;

3\) ako je u postupku kao tužitelj ili tuženik sudjelovala osoba koja ne
može biti stranka u postupku, ili ako stranku koja je pravna osoba nije
zastupala ovlaštena osoba, ili ako parnično nesposobnu stranku nije
zastupao zakonski zastupnik, ili ako zakonski zastupnik odnosno
punomoćnik stranke nije imao potrebno ovlaštenje za vođenje parnice ili
za pojedine radnje u postupku, ako vođenje parnice odnosno obavljanje
pojedinih radnji u postupku nije bilo naknadno odobreno;

4\) ako se odluka suda temelji na lažnom iskazu svjedoka ili vještaka;

5\) ako se odluka suda temelji na ispravi koja je krivotvorena ili u
kojoj je ovjeren neistinit sadržaj;

6\) ako je do odluke suda došlo zbog kaznenog djela suca, zakonskog
zastupnika ili punomoćnika stranke, protivne stranke ili koje treće
osobe;

7\) ako stranka stekne mogućnost da upotrijebi pravomoćnu odluku suda
koja je ranije među istim strankama donesena o istom zahtjevu;

8\) ako se odluka suda temelji na drugoj odluci suda ili na odluci kakva
drugog tijela, a ta odluka bude pravomoćno preinačena, ukinuta odnosno
poništena;

9\) ako je nadležno tijelo naknadno pravomoćno riješilo prethodno
pitanje (članak 12. stavci 1. i 2.) na kojemu se temelji odluka suda;

10\) ako stranka sazna za nove činjenice ili nađe ili stekne mogućnost
da upotrijebi nove dokaze na temelju kojih je za stranku mogla biti
donesena povoljnija odluka da su te činjenice ili dokazi bili
upotrijebljeni u prijašnjem postupku.

Postupak pravomoćno završen presudom na temelju priznanja, presudom na
temelju odricanja, presudom zbog ogluhe i presudom zbog izostanka ne
može se ponoviti zbog razloga iz stavka 1. točke 8., 9. i 10. ovoga
članka.

Postupak pravomoćno završen presudom na temelju priznanja i presudom na
temelju odricanja može se ponoviti zato što je izjava o priznanju,
odnosno odricanju dana u bitnoj zabludi ili pod utjecajem prisile ili
prijevare.

Članak 422. (NN [117/03](https://www.zakon.hr/cms.htm?id=33251))

Iz razloga navedenih u članku 421. stavku 1. točki 1. do 3. i stavku 3.
ovoga Zakona ne može se zahtijevati ponavljanje postupka ako je taj
razlog bio bez uspjeha iznesen u prijašnjem postupku.

Iz razloga navedenih u članku 421. stavku 1. točki 1., 7., 8., 9. i 10.
te stavku 3. ovoga Zakona ponavljanje postupka može se dopustiti samo
ako stranka bez svoje krivnje nije mogla te razloge iznijeti prije nego
što je prijašnji postupak završen pravomoćnom sudskom odlukom.

Članak 423. (NN [117/03](https://www.zakon.hr/cms.htm?id=33251))

Prijedlog za ponavljanje postupka podnosi se u roku od trideset dana:

1\) u slučaju iz članka 421. stavka 1. točke 1. ovog Zakona -- od dana
kad je stranka saznala za taj razlog;

2\) u slučaju iz članka 421. stavka 1. točke 2. ovog Zakona -- od dana
kad je odluka dostavljena stranci;

3\) u slučaju iz članka 421. stavka 1. točke 3. ovog Zakona, ako je u
postupku kao tužitelj ili tuženik sudjelovala osoba koja ne može biti
stranka u postupku -- od dana kad je odluka dostavljena toj osobi; ako
stranku koja je pravna osoba nije zastupala ovlaštena osoba ili ako
parnično nesposobnu stranku nije zastupao zakonski zastupnik -- od dana
kad je odluka dostavljena stranci odnosno njezinu zakonskom zastupniku;
a ako zakonski zastupnik odnosno punomoćnik stranke nije imao potrebno
ovlaštenje za vođenje parnice ili za pojedine radnje u postupku -- od
dana kad je stranka saznala za taj razlog;

4\) u slučajevima iz članka 421. stavka 1. t. 4. do 6. ovog Zakona -- od
dana kad je stranka saznala za pravomoćnu presudu u kaznenom postupku; a
ako se kazneni postupak ne može provesti -- onda od dana kad je saznala
za obustavu tog postupka ili za okolnosti zbog kojih se postupak ne može
pokrenuti;

5\) u slučajevima iz članka 421. stavka 1. točke 7., 8. i 9. ovoga
Zakona -- od dana kad je stranka mogla upotrijebiti pravomoćnu odluku
koja je razlog za ponavljanje postupka.

6\) u slučaju iz članka 421. stavka 1. točke 10. ovoga Zakona -- od dana
kad je stranka mogla iznijeti sudu nove činjenice odnosno nova dokazna
sredstva.

7\) u slučajevima iz članka 421. stavka 3. ovoga Zakona -- od dana kad
je stranka mogla iznijeti pred sudom da je priznanje odnosno odricanje
dala u bitnoj zabludi ili pod utjecajem prisile ili prijevare.

Ako bi rok određen u stavku 1. ovog članka počeo teći prije nego što je
odluka postala pravomoćna, taj će se rok računati od pravomoćnosti
odluke ako protiv nje nije bio izjavljen pravni lijek odnosno od dostave
pravomoćne odluke višeg suda izrečene u posljednjem stupnju.

Nakon što protekne rok od pet godina od dana kad je odluka postala
pravomoćna, prijedlog za ponavljanje postupka ne može se podnijeti, osim
ako se ponavljanje traži zato što je u donošenju odluke sudjelovala
osoba koja nema svojstvo suca (članak 421. stavak 1. točka 1.) ili iz
razloga navedenih u članku 421. stavku 1. točki 2. i 3. ovoga Zakona.

Članak 424.

Prijedlog za ponavljanje postupka podnosi se uvijek sudu koji je donio
odluku u prvom stupnju.

U prijedlogu se osobito moraju navesti: zakonska osnova po kojoj se
traži ponavljanje, okolnosti iz kojih proizlazi da je prijedlog podnesen
u zakonskom roku i dokazi kojima se potkrepljuju navodi predlagača.

Članak 425. (NN [117/03](https://www.zakon.hr/cms.htm?id=33251))

Nepravodobne (članak 423.), nepotpune (članak 424. st. 2.) ili
nedopuštene (članak 423.) prijedloge za ponavljanje postupka odbacit će
rješenjem sudac pojedinac, odnosno predsjednik vijeća bez održavanja
ročišta.

Ako sudac pojedinac, odnosno predsjednik vijeća ne odbaci prijedlog,
dostavit će primjerak prijedloga protivnoj stranci prema odredbama
članka 142. ovog Zakona, koja ima pravo da u roku od petnaest dana
odgovori na prijedlog. Kad sudu stigne odgovor na prijedlog ili kad
protekne rok za davanje odgovora, sudac pojedinac, odnosno predsjednik
vijeća odredit će ročište za raspravljanje o prijedlogu.

Ako se ponavljanje postupka zahtijeva iz razloga navedenog u članku 421.
stavku 1. točki 10. i stavku 3. ovoga Zakona, sudac pojedinac, odnosno
predsjednik vijeća može raspravljanje o prijedlogu za ponavljanje
postupka spojiti s raspravljanjem o glavnoj stvari.

Članak 426. (NN [117/03](https://www.zakon.hr/cms.htm?id=33251))

Ročište za raspravljanje o prijedlogu za ponavljanje postupka drži se
pred sucem pojedincem, odnosno predsjednikom vijeća prvostupanjskog
suda, osim ako raspravljanje o prijedlogu nije spojeno s raspravljanjem
o glavnoj stvari.

Članak 427. (NN [117/03](https://www.zakon.hr/cms.htm?id=33251))

Nakon održanog ročišta za raspravljanje o prijedlogu sudac pojedinac,
odnosno predsjednik vijeća prvostupanjskog suda donosi odluku o
prijedlogu, osim ako se razlog za ponavljanje postupka odnosi isključivo
na postupak pred višim sudom (članak 428).

U rješenju kojim se dopušta ponavljanje postupka izreći će se da se
ukida odluka donesena u prijašnjem postupku.

Sudac pojedinac, odnosno predsjednik vijeća odredit će glavnu raspravu
tek nakon pravomoćnosti rješenja kojim se dopušta ponavljanje postupka,
ali u tom rješenju može odlučiti da se odmah otpočne raspravljanje o
glavnoj stvari. Na novoj glavnoj raspravi stranke mogu iznositi nove
činjenice i predlagati nove dokaze.

Protiv rješenja kojim se dopušta ponavljanje postupka nije dopuštena
posebna žalba ako je sudac pojedinac, odnosno predsjednik vijeća odlučio
da se odmah otpočne raspravljanje o glavnoj stvari.

Ako je sudac pojedinac, odnosno predsjednik vijeća dopustio ponavljanje
postupka i odlučio da se odmah raspravlja o glavnoj stvari, ili ako se o
prijedlogu za ponavljanje postupka raspravljalo zajedno s glavnom
stvari, rješenje kojim se dopušta ponavljanje postupka i ukida odluka
donesena u prijašnjem postupku unosi se u odluku o glavnoj stvari.

Članak 428. (NN [117/03](https://www.zakon.hr/cms.htm?id=33251))

Ako se razlog za ponavljanje postupka odnosi isključivo na postupak pred
višim sudom, sudac pojedinac, odnosno predsjednik vijeća prvostupanjskog
suda nakon održanog ročišta za raspravljanje o prijedlogu za ponavljanje
postupka dostavit će predmet tome višem sudu radi donošenja odluke.

Kad predmet stigne višem sudu, postupit će se prema odredbama članka
361. ovog Zakona.

O prijedlogu za ponavljanje postupka viši sud odlučuje bez rasprave.

Kad viši sud ustanovi da je opravdan prijedlog za ponavljanje postupka i
da nije potrebno da se održi nova glavna rasprava, ukinut će svoju
odluku, a i odluku višeg suda ako takva postoji, i donijeti novu odluku
o glavnoj stvari.

[]{#_Toc108615815 .anchor}5.a Ponavljanje postupka u povodu konačne
presude Europskog suda za ljudska prava u Strasbourgu o povredi
temeljnog ljudskog prava ili slobode

Članak 428.a(NN [117/03](https://www.zakon.hr/cms.htm?id=33251),
[80/22](https://www.zakon.hr/cms.htm?id=52915))

Kad Europski sud za ljudska prava utvrdi povredu kojeg ljudskog prava
ili temeljne slobode zajamčene Konvencijom za zaštitu ljudskih prava i
temeljnih sloboda i dodatnih Protokola uz tu Konvenciju koje je
Republika Hrvatska ratificirala, stranka može, u roku od trideset dana
od konačnosti presude Europskog suda za ljudska prava, podnijeti zahtjev
sudu u Republici Hrvatskoj koji je sudio u prvom stupnju u postupku u
kojemu je donesena odluka kojom je povrijeđeno ljudsko pravo ili
temeljna sloboda, za izmjenu odluke kojom je to pravo ili temeljna
sloboda povrijeđeno.

Postupak iz stavka 1. ovoga članka provodi se uz odgovarajuću primjenu
odredaba o ponavljanju postupka.

U ponovljenom postupku sudovi su dužni poštivati pravna stajališta
izražena u konačnoj presudi Europskog suda za ljudska prava kojom je
utvrđena povreda temeljnog ljudskog prava ili slobode.

Odredbe stavaka 1. do 3. ovoga članka na odgovarajući se način
primjenjuju i ako je postupak pred Europskim sudom za ljudska prava
okončan prijateljskim rješenjem spora u skladu s člankom 39. Konvencije
za zaštitu ljudskih prava i temeljnih sloboda, odnosno jednostranim
priznanjem povrede u skladu s člankom 62.A Poslovnika Europskog suda za
ljudska prava.

Rok za ponavljanje postupka iz stavka 1. ovoga članka u slučaju iz
stavka 4. ovoga članka počinje teći od objave odluke o brisanju predmeta
s liste Europskog suda za ljudska prava.

[]{#_Toc108615816 .anchor}6. Odnos između prijedloga za ponavljanje
postupka i drugih izvanrednih pravnih lijekova

Članak 429. (NN [117/03](https://www.zakon.hr/cms.htm?id=33251),
[80/22](https://www.zakon.hr/cms.htm?id=52915))

Ako stranka podnese prijedlog za dopuštenje revizije, odnosno reviziju i
istodobno ili nakon toga podnese prijedlog za ponavljanje postupka,
Vrhovni sud Republike Hrvatske može prekinuti postupak u povodu
prijedloga za dopuštenje revizije, odnosno revizije do završetka
postupka u povodu prijedloga za ponavljanje postupka.

Članak 430. (NN [80/22](https://www.zakon.hr/cms.htm?id=52915))

Brisan.

Članak 431. (NN [117/03](https://www.zakon.hr/cms.htm?id=33251),
[80/22](https://www.zakon.hr/cms.htm?id=52915))

Brisan.

Članak 432. (NN [117/03](https://www.zakon.hr/cms.htm?id=33251))

Brisan.

[]{#_Toc108615817 .anchor}Dio treći POSEBNI POSTUPCI

[]{#_Toc108615818 .anchor}Glava dvadeset i sedma POSTUPAK U PARNICI IZ
RADNOG ODNOSA

Članak 433.

Ako u ovoj glavi ne postoje posebne odredbe, u parnicama iz radnih
odnosa primjenjivat će se ostale odredbe ovog Zakona.

Članak 433.a (NN [88/05](https://www.zakon.hr/cms.htm?id=33253),
[84/08](https://narodne-novine.nn.hr/clanci/sluzbeni/2008_07_84_2720.html),
[57/11](https://www.zakon.hr/cms.htm?id=33263))

Kad utužuje novčane tražbine po osnovi radnog odnosa koje se utvrđuju u
bruto iznosu, radnik ih je dužan utužiti u tom iznosu. Ako utužuje
novčane tražbine po osnovi radnog odnosa, ne navodeći da zahtijeva bruto
iznos, smatra se da je utužio bruto-iznos.

Primjerak pravomoćne presude kojom je odlučio o zahtjevu radnika iz
stavka 1. ovoga članka sud će dostaviti i poreznoj upravi.

Iznimno od stavka 1. ovoga članka, ako su plaćeni porez, prirez i
doprinosi, uključujući i doprinos za individualiziranu kapitaliziranu
štednju, radnik je dužan izrijekom navesti da zahtijeva neto-iznos.

Članak 434. (NN [70/19](https://www.zakon.hr/cms.htm?id=39887))

U postupku u parnicama iz radnih odnosa, a osobito pri određivanju
rokova i ročišta, sud će uvijek obraćati osobitu pažnju na potrebu
hitnog rješavanja radnih sporova.

U postupku u parnicama iz radnih odnosa rok za odgovor na tužbu je 15
dana.

U sporovima iz radnih odnosa koje pokreće radnik protiv odluke o
prestanku ugovora o radu i u kolektivnim radnim sporovima, ako zakonom
nije određen kraći rok, ročište za glavnu raspravu mora se održati u
roku od trideset dana od dana primitka odgovora na tužbu.

U postupku u parnicama iz radnih odnosa postupak pred prvostupanjskim
sudom mora se okončati u roku od šest mjeseci od dana podnošenja tužbe.

U postupku u parnicama iz radnih odnosa drugostupanjski je sud dužan
donijeti odluku o žalbi podnesenoj protiv odluke prvostupanjskog suda u
roku od trideset dana od dana primitka žalbe.

Članak 434.a (NN [117/03](https://www.zakon.hr/cms.htm?id=33251))

Radnika može u postupku u parnicama iz radnih odnosa kao punomoćnik
zastupati osoba koja je u radnom odnosu u sindikatu čiji je on član ili
u udruzi sindikata u koju je udružen sindikat čiji je on član.

Poslodavca može u postupku u parnicama iz radnih odnosa kao punomoćnik
zastupati osoba koja je u radnom odnosu u udruzi poslodavaca čiji je on
član ili u udruzi poslodavaca više razine u koju je udružena udruga
poslodavaca čiji je on član.

Članak 435. (NN [117/03](https://www.zakon.hr/cms.htm?id=33251))

U tijeku postupka sud može i po službenoj dužnosti odrediti privremene
mjere koje se primjenjuju u ovršnom postupku radi sprečavanja nasilnog
postupanja ili radi otklanjanja nenadoknadive štete.

Članak 436. (NN [70/19](https://www.zakon.hr/cms.htm?id=39887))

Brisan.

Članak 437. (NN [117/03](https://www.zakon.hr/cms.htm?id=33251),
[70/19](https://www.zakon.hr/cms.htm?id=39887))

Iz važnih razloga sud može odlučiti da žalba ne zadržava ovrhu odluke.

Članak 437.a (NN [57/11](https://www.zakon.hr/cms.htm?id=33263),
[[25/13](https://www.zakon.hr/cms.htm?id=33267)](file:///C:\Users\Neno\Documents\Ustav%20RH%20i%20Zakoni\25\13))

Brisan.

[]{#_Toc108615819 .anchor}Glava dvadeset osma POSTUPAK U PARNICAMA ZBOG
SMETANJA POSJEDA

Članak 438.

Ako u ovoj glavi ne postoje posebne odredbe, u parnicama zbog smetanja
posjeda primjenjivat će se ostale odredbe ovog Zakona.

Članak 439.

Prestao važiti.

Članak 440.

Pri određivanju rokova i ročišta po tužbama zbog smetanja posjeda sud će
uvijek obraćati osobitu pažnju na potrebu hitnog rješavanja prema
prirodi svakoga pojedinog slučaja.

Članak 441.

Raspravljanje o tužbi zbog smetanja posjeda ograničit će se samo na
raspravljanje i dokazivanje činjenica posljednjeg stanja posjeda i
nastalog smetanja. Isključeno je raspravljanje o pravu na posjed, o
pravnoj osnovi, savjesnosti ili nesavjesnosti posjeda ili o zahtjevima
za naknadu štete.

Članak 442. (NN [117/03](https://www.zakon.hr/cms.htm?id=33251))

U tijeku postupka sud može po službenoj dužnosti i bez saslušanja
protivne stranke odrediti privremene mjere koje se primjenjuju u ovršnom
postupku radi otklanjanja hitne opasnosti protupravnog oštećenja ili
sprečavanja nasilja ili otklanjanja nenadoknadive štete.

Članak 443. (NN [117/03](https://www.zakon.hr/cms.htm?id=33251),
[70/19](https://www.zakon.hr/cms.htm?id=39887),
[80/22](https://www.zakon.hr/cms.htm?id=52915))

Rok za udovoljenje dužnostima koje su naložene strankama sud će odrediti
prema okolnostima pojedinog slučaja.

U postupku u parnicama zbog smetanja posjeda rok za odgovor na tužbu je
15 dana

Iz važnih razloga sud može odlučiti da žalba ne zadržava ovrhu rješenja.

Brisan.

Članak 444. (NN [117/03](https://www.zakon.hr/cms.htm?id=33251))

Tužitelj gubi pravo da u ovršnom postupku zahtijeva ovrhu rješenja kojim
se tuženiku po tužbi zbog smetanja posjeda nalaže izvršenje određene
radnje, ako nije zahtijevao ovrhu u roku od trideset dana nakon proteka
roka koji je rješenjem određen za izvršenje te radnje.

Članak 445. (NN [117/03](https://www.zakon.hr/cms.htm?id=33251))

Ponavljanje pravomoćno završenog postupka zbog smetanja posjeda
dopušteno je samo iz razloga predviđenih u članku 421. stavku 1. t. 2. i
3. ovog Zakona, i to samo u roku od trideset dana od pravomoćnosti
rješenja o smetanju posjeda.

[]{#_Toc108615820 .anchor}Glava dvadeset deveta IZDAVANJE PLATNOG NALOGA

Članak 445.a (NN [117/03](https://www.zakon.hr/cms.htm?id=33251))

Ako u ovoj Glavi ne postoje posebne odredbe, u postupku za izdavanje
platnog naloga primjenjivat će se ostale odredbe ovoga Zakona.

Članak 446. (NN [117/03](https://www.zakon.hr/cms.htm?id=33251),
[57/11](https://www.zakon.hr/cms.htm?id=33263),
[[25/13](https://www.zakon.hr/cms.htm?id=33267)](file:///C:\Users\Neno\Documents\Ustav%20RH%20i%20Zakoni\25\13))

Kad se tužbeni zahtjev odnosi na dospjelo potraživanje u novcu, a to se
potraživanje dokazuje vjerodostojnom ispravom priloženom tužbi u
izvorniku ili ovjerenom prijepisu, sud će izdati nalog tuženiku da
udovolji tužbenom zahtjevu (platni nalog).

U tužbi kojom se predlaže izdavanje platnog naloga tužitelj treba
posebno navesti razloge zbog kojih predlaže njegovo izdavanje umjesto da
predlaže određivanje ovrhe na temelju vjerodostojne isprave. Ako sud
ocijeni da razlozi koje je tužitelj naveo ne opravdavaju njegov pravni
interes za podnošenje tužbe za izdavanje platnog naloga, odbacit će
tužbu kao nedopuštenu.

Smatrat će se da postoji pravni interes tužitelja za podnošenje tužbe za
izdavanje platnog naloga ako je tuženik osoba u inozemstvu ili ako je
tuženik prethodno osporio tražbinu sadržanu u vjerodostojnoj ispravi.

Platni nalog izdat će sud iako tužitelj u tužbi nije predložio izdavanje
platnog naloga, a udovoljeno je svim uvjetima za izdavanje platnog
naloga.

Članak 447. (NN [117/03](https://www.zakon.hr/cms.htm?id=33251),
[114/22](https://www.zakon.hr/cms.htm?id=53944))

Kad se tužbeni zahtjev odnosi na dospjelo glavno potraživanje u novcu
koje ne prelazi svotu od 660,00 eura, sud će izdati platni nalog protiv
tuženika iako tužbi nisu priložene vjerodostojne isprave, ali je u tužbi
iznesena osnova i visina dugovanja i naznačeni dokazi na temelju kojih
se može utvrditi istinitost tužbenih navoda.

U sporovima iz nadležnosti trgovačkih sudova platni nalog iz stavka 1.
ovoga članka sud će izdati kad se tužbeni zahtjev odnosi na dospjelu
glavnu tražbinu u novcu koja ne prelazi svotu od 2650,00 eura.

Platni nalog iz stavka 1. ovog članka može se izdati samo protiv glavnog
dužnika.

Članak 448. (NN [117/03](https://www.zakon.hr/cms.htm?id=33251))

Platni nalog izdaje sudac pojedinac, odnosno predsjednik vijeća bez
održavanja ročišta.

U platnom nalogu sud će izreći da je tuženik dužan u roku od osam dana,
a u mjeničnim i čekovnim sporovima u roku od tri dana, nakon primitka
platnog naloga udovoljiti zahtjevu tužbe zajedno s troškovima koje je
sud odmjerio ili u istom roku podići prigovore protiv platnog naloga. U
platnom nalogu sud će tuženika upozoriti da će odbaciti nepravodobno
podnesene prigovore.

Platni nalog dostavlja se objema strankama.

Tuženiku se uz platni nalog dostavlja i primjerak tužbe s prilozima.

Članak 449.

Ako sud ne prihvati prijedlog za izdavanje platnog naloga, nastavit će
postupak po tužbi.

Protiv rješenja suda kojim se ne prihvaća prijedlog za izdavanje platnog
naloga nije dopuštena žalba.

Članak 450. (NN [80/22](https://www.zakon.hr/cms.htm?id=52915))

Platni nalog tuženik može pobijati samo prigovorom. Ako se platni nalog
pobija jedino u pogledu odluke o troškovima, ta se odluka može pobijati
samo žalbom protiv rješenja.

U dijelu u kojemu nije napadnut prigovorom platni nalog postaje
pravomoćan.

Tužitelj može nakon podnošenja prigovora tuženika preinačiti tužbu samo
tako da na temelju iste činjenične i pravne osnove poveća tužbeni
zahtjev iznad iznosa određenog platnim nalogom.

Članak 451. (NN [117/03](https://www.zakon.hr/cms.htm?id=33251),
[25/13](https://www.zakon.hr/cms.htm?id=33267),
[70/19](https://www.zakon.hr/cms.htm?id=39887),
[80/22](https://www.zakon.hr/cms.htm?id=52915))

Nepravodobne, nepotpune ili nedopuštene prigovore odbacit će sudac
pojedinac, odnosno predsjednik vijeća, bez održavanja ročišta. Prigovor
je nepotpun ako se iz prigovora ne može utvrditi koji se platni nalog
pobija i ako nije potpisan.

Ako su potpuni i dopušteni prigovori podneseni pravodobno, sud će
zakazati pripremno ročište.

U odluci o glavnoj stvari sud će odlučiti da li se platni nalog u
cijelosti ili djelomično održava na snazi ili se ukida te će u slučaju
ukidanja odbiti tužbeni zahtjev.

Članak 452. (NN [117/03](https://www.zakon.hr/cms.htm?id=33251),
[[25/13](https://www.zakon.hr/cms.htm?id=33267)](file:///C:\Users\Neno\Documents\Ustav%20RH%20i%20Zakoni\25\13))

Ako tuženik prigovori da nisu postojale zakonske osnove za izdavanje
platnog naloga (čl. 446. i 447.) ili da postoje smetnje za daljnji tijek
postupka, sud će najprije odlučiti o tom prigovoru. Ako ustanovi da je
takav prigovor osnovan, ukinut će rješenjem platni nalog i nakon
pravomoćnosti rješenja otpočeti raspravljanje o glavnoj stvari, kad
takvu raspravljanju ima mjesta.

Ako sud ne prihvati taj prigovor, prijeći će na raspravljanje o glavnoj
stvari, a rješenje suda unijet će se u odluku o glavnoj stvari.

Ako u povodu prigovora nedospjelosti sud ustanovi da je zahtjev tužbe
dospio nakon izdavanja platnog naloga, ali prije zaključenja prethodnog
postupka, sud će presudom ukinuti platni nalog i odlučiti o tužbenom
zahtjevu (članak 326. stavak 1.).

Članak 453. (NN [117/03](https://www.zakon.hr/cms.htm?id=33251),
[70/19](https://www.zakon.hr/cms.htm?id=39887))

Sud se može po službenoj dužnosti oglasiti mjesno nenadležnim najkasnije
do izdavanja platnog naloga.

Tuženik može istaći prigovor stvarne i mjesne nenadležnosti samo u
prigovoru protiv platnog naloga.

U postupku u povodu pravnog lijeka protiv rješenja o ovrsi na temelju
vjerodostojne isprave stranke mogu istaknuti prigovor stvarne i mjesne
nenadležnosti sve dok se pred tim sudom ne upuste u raspravljanje o
glavnoj stvari.

Članak 454. (NN [117/03](https://www.zakon.hr/cms.htm?id=33251))

Ako sud nakon izdavanja platnog naloga utvrdi da je stvarno ili mjesno
nenadležan, neće ukinuti platni nalog, nego će nakon pravomoćnosti
rješenja kojim se oglasio nenadležnim ustupiti predmet nadležnom sudu.

Članak 455.

Kad sud u slučajevima predviđenim ovim Zakonom donese rješenje kojim se
odbacuje tužba ukinut će i platni nalog.

Članak 456.

Tužitelj može povući tužbu bez pristanka tuženika samo do podnošenja
prigovora. Ako se tužba povuče, sud će rješenjem ukinuti platni nalog.

Ako tuženik do zaključenja glavne rasprave odustane od svih podnesenih
prigovora, platni nalog ostaje na snazi.

[]{#_Toc108615821 .anchor}Glava trideseta POSTUPAK U SPOROVIMA MALE
VRIJEDNOSTI

Članak 457. (NN
[84/08](https://narodne-novine.nn.hr/clanci/sluzbeni/2008_07_84_2720.html),
[[25/13](https://www.zakon.hr/cms.htm?id=33267)](file:///C:\Users\Neno\Documents\Ustav%20RH%20i%20Zakoni\25\13))

Ako u ovoj glavi ne postoje posebne odredbe, u postupku u sporovima male
vrijednosti primjenjivat će se ostale odredbe ovog Zakona.

Članak 458. (NN
[84/08](https://narodne-novine.nn.hr/clanci/sluzbeni/2008_07_84_2720.html),
[114/22](https://www.zakon.hr/cms.htm?id=53944))

Sporovi male vrijednosti, prema odredbama ove glave, jesu sporovi u
kojima se tužbeni zahtjev odnosi na potraživanje u novcu koje ne prelazi
svotu od 1320,00 eura.

Sporovima male vrijednosti smatraju se i sporovi u kojima se tužbeni
zahtjev ne odnosi na potraživanje u novcu, a tužitelj je u tužbi naveo
da pristaje da umjesto udovoljenja određenom zahtjevu primi određeni
novčani iznos koji ne prelazi svotu iz stavka 1. ovog članka (članak 40.
stavak 1.).

Sporovima male vrijednosti smatraju se i sporovi u kojima predmet
tužbenog zahtjeva nije novčana svota, već predaja pokretne stvari čija
vrijednost, koju je tužitelj u tužbi naveo, ne prelazi svotu iz
stavka 1. ovog članka (članak 40. stavak 2.).

Članak 459. (NN [117/03](https://www.zakon.hr/cms.htm?id=33251))

Ne smatraju se sporovima male vrijednosti, prema odredbama ove glave,
sporovi o nekretninama, sporovi iz radnih odnosa koje je pokrenuo radnik
protiv odluke o prestanku ugovora o radu i sporovi zbog smetanja
posjeda.

Članak 460. (NN
[84/08](https://narodne-novine.nn.hr/clanci/sluzbeni/2008_07_84_2720.html),
[114/22](https://www.zakon.hr/cms.htm?id=53944))

Postupak u sporovima male vrijednosti provodit će se i u povodu
prigovora protiv platnog naloga ako vrijednost osporenog dijela platnog
naloga ne prelazi svotu od 1320,00 eura.

Članak 461. (NN [80/22](https://www.zakon.hr/cms.htm?id=52915))

U postupku u sporovima male vrijednosti postupak pred prvostupanjskim
sudom mora se okončati u razumnom roku, a svakako u roku kraćem od
godine dana od podnošenja tužbe.

Članak 461.a (NN
[[25/13](https://www.zakon.hr/cms.htm?id=33267)](file:///C:\Users\Neno\Documents\Ustav%20RH%20i%20Zakoni\25\13),
[70/19](https://www.zakon.hr/cms.htm?id=39887),
[80/22](https://www.zakon.hr/cms.htm?id=52915))

U postupku u sporovima male vrijednosti tužba se uvijek dostavlja
tuženiku na odgovor.

U postupku u sporovima male vrijednosti stranke su dužne najkasnije u
tužbi, odnosno odgovoru na tužbu iznijeti sve činjenice na kojima
temelje svoje zahtjeve i predložiti dokaze potrebne za utvrđivanje
iznesenih činjenica.

Postupak u sporovima male vrijednosti pisani je postupak.

Sud će u postupcima u sporovima male vrijednosti održati ročište ako to
smatra potrebnim radi provođenja dokaznog postupka ili ako barem jedna
od stranaka podnese takav obrazloženi prijedlog. Sud će rješenjem odbiti
prijedlog stranke za održavanje ročišta ako smatra, s obzirom na
okolnosti slučaja, da se pravično vođenje postupka može osigurati i bez
održavanja ročišta. Protiv rješenja kojim se odbija prijedlog stranke za
održavanje ročišta nije dopuštena posebna žalba.

Na presude donesene u pisanom postupku ne primjenjuju se odredbe o
ročištu za objavu presude iz članka 335. stavaka 6. do 12. ovoga Zakona.
Sud će presudu u pisanim postupcima dostaviti strankama i umješačima
prema odredbama ovoga Zakona o dostavi pismena.

U postupku u sporovima male vrijednosti u povodu prigovora protiv
platnog naloga odnosno prigovora protiv rješenja o ovrsi na temelju
vjerodostojne isprave tužitelj je dužan najkasnije u podnesku predanom
sudu u roku od 15 dana od dostave prigovora protiv platnog naloga
odnosno rješenja kojim je stavljeno izvan snage rješenje o ovrsi na
temelju vjerodostojne isprave u dijelu kojim je određena ovrha, iznijeti
sve činjenice na kojima temelji svoje zahtjeve i predložiti dokaze
potrebne za utvrđivanje iznesenih činjenica te predložiti održavanje
usmene rasprave.

U postupku u sporovima male vrijednosti u povodu prigovora protiv
platnog naloga odnosno prigovora protiv rješenja o ovrsi na temelju
vjerodostojne isprave tuženik je dužan najkasnije u roku od 15 dana od
primitka tužiteljevog podneska iz stavka 6. ovoga članka iznijeti sve
činjenice na kojima temelji svoje zahtjeve i predložiti dokaze potrebne
za utvrđivanje iznesenih činjenica te predložiti održavanje usmene
rasprave.

Sud će upozoriti stranke na sadržaj odredbi stavaka 2. do 7. ovoga
članka u rješenju za podnošenje pisanog odgovora na tužbu iz članka 284.
stavka 1. ovoga Zakona, rješenju koje se dostavlja tuženiku uz prigovor
protiv platnog naloga, odnosno u rješenju kojim je stavljeno izvan snage
rješenje o ovrsi na temelju vjerodostojne isprave u dijelu kojim je
određena ovrha.

Stranke mogu na pripremnom ročištu iznositi nove činjenice i predlagati
nove dokaze samo ako ih bez svoje krivnje nisu mogle iznijeti, odnosno
predložiti u tužbi, odnosno odgovoru na tužbu ili u podnescima iz
stavaka 6. i 7. ovoga članka.

Nove činjenice i nove dokaze koje su stranke iznijele, odnosno
predložile na pripremnom ročištu protivno stavku 9. ovoga članka sud
neće uzeti u obzir.

U postupku u sporovima male vrijednosti sud će na pripremnom ročištu
zaključiti prethodni postupak i na istom ročištu održati glavnu
raspravu, osim ako zbog okolnosti slučaja iz stavka 9. ovoga članka to
nije moguće.

Članak 461.b (NN [80/22](https://www.zakon.hr/cms.htm?id=52915))

Brisan.

Članak 461.c - 461.m (NN
[84/08](https://narodne-novine.nn.hr/clanci/sluzbeni/2008_07_84_2720.html),
[[25/13](https://www.zakon.hr/cms.htm?id=33267)](file:///C:\Users\Neno\Documents\Ustav%20RH%20i%20Zakoni\25\13))

Brisani.

Članak 462.

U postupku u sporovima male vrijednosti dopuštena je posebna žalba samo
protiv rješenja kojim se završava postupak.

Ostala rješenja protiv kojih je po ovom Zakonu dopuštena žalba mogu se
pobijati samo žalbom protiv odluke kojom se postupak završava.

Rješenja iz stavka 2. ovog članka ne dostavljaju se strankama, već se
objavljuju na ročištu i unose u pisani sastav odluke.

Članak 463. (NN
[84/08](https://narodne-novine.nn.hr/clanci/sluzbeni/2008_07_84_2720.html),
[80/22](https://www.zakon.hr/cms.htm?id=52915))

Brisan.

Članak 464. (NN
[84/08](https://narodne-novine.nn.hr/clanci/sluzbeni/2008_07_84_2720.html),
[80/22](https://www.zakon.hr/cms.htm?id=52915),
[[114/22](https://www.zakon.hr/cms.htm?id=53944)](https://www.zakon.hr/cms.htm?id=53944))

Ako tužitelj preinači tužbu tako da vrijednost predmeta spora prelazi
svotu od 1320,00 eura, postupak će se dovršiti prema odredbama ovog
Zakona o redovnom postupku.

Ako tužitelj do zaključenja glavne rasprave koja se vodi prema odredbama
ovog Zakona o redovnom postupku smanji tužbeni zahtjev tako da više ne
prelazi svotu od 1320,00 eura, daljnji postupak provest će se prema
odredbama ovog Zakona o postupku u sporovima male vrijednosti.

Članak 464.a (NN [80/22](https://www.zakon.hr/cms.htm?id=52915))

U sporovima male vrijednosti sud može, ako ocijeni da bi utvrđivanje
činjenica važnih za rješenje spora moglo biti povezano s nerazmjernim
teškoćama i troškovima, o postojanju tih činjenica zaključiti po
slobodnoj ocjeni uzimajući u obzir isprave koje su stranke priložile te
njihove iskaze ako je sud izveo dokaz saslušanjem stranaka.

Članak 465. (NN
[84/08](https://narodne-novine.nn.hr/clanci/sluzbeni/2008_07_84_2720.html),
[70/19](https://www.zakon.hr/cms.htm?id=39887),
[80/22](https://www.zakon.hr/cms.htm?id=52915),
[155/23](https://www.zakon.hr/cms.htm?id=59074))

Sud će u pozivu za pripremno ročište, među ostalim, upozoriti stranke da
će se smatrati da je tužitelj povukao tužbu ako se ispune uvjeti iz
članka 291. stavka 4. ovoga Zakona, da na pripremnom ročištu ne mogu
iznositi nove činjenice i predlagati nove dokaze, osim u slučaju iz
članka 461.a stavka 9. ovoga Zakona, da će na pripremnom ročištu
zaključiti prethodni postupak i na istom ročištu održati glavnu
raspravu, osim ako zbog okolnosti slučaja iz članka 461.a stavka 6.
ovoga Zakona to ne bude moguće, te da se odluka može pobijati samo zbog
pogrešne primjene materijalnog prava i zbog bitnih povreda odredaba
parničnog postupka iz članka 354. stavka 2. ovoga Zakona, osim zbog
povrede iz članka 354. stavka 2. točke 3. ovoga Zakona.

Članak 466. (NN
[84/08](https://narodne-novine.nn.hr/clanci/sluzbeni/2008_07_84_2720.html),
[70/19](https://www.zakon.hr/cms.htm?id=39887))

Brisan.

Članak 467. (NN [117/03](https://www.zakon.hr/cms.htm?id=33251),
[84/08](https://narodne-novine.nn.hr/clanci/sluzbeni/2008_07_84_2720.html),
[57/11](https://www.zakon.hr/cms.htm?id=33263),
[70/19](https://www.zakon.hr/cms.htm?id=39887),
[80/22](https://www.zakon.hr/cms.htm?id=52915))

Presuda ili rješenje kojim se završava spor u postupku u sporovima male
vrijednosti može se pobijati samo zbog pogrešne primjene materijalnog
prava i zbog bitnih povreda odredaba parničnog postupka iz članka 354.
stavka 2. ovoga Zakona, osim zbog povrede iz članka 354. stavka 2. točke
3. ovoga Zakona.

U postupku u povodu žalbe u sporovima male vrijednosti ne primjenjuju se
odredbe članka 370. ovoga Zakona.

O žalbi protiv presude u sporovima male vrijednosti odlučuje sudac
pojedinac drugostupanjskog suda.

U postupku u sporovima male vrijednosti drugostupanjski sud dužan je
odlučiti o žalbi u razumnom roku, a svakako u roku kraćem od šest
mjeseci od primitka žalbe na drugostupanjskom sudu.

Članak 467.a (NN [57/11](https://www.zakon.hr/cms.htm?id=33263),
[70/19](https://www.zakon.hr/cms.htm?id=39887))

U postupku u sporovima male vrijednosti žalba protiv presude ili
rješenja ne odgađa ovrhu, osim ako sud koji donosi presudu ili rješenje,
iznimno, po službenoj dužnosti, obrazloženim rješenjem, odredi drukčije.

Članak 468.

Brisan.

Glava tridesetprva POSTUPAK PRED IZBRANIM SUDOVIMA

Članci 468a. do 487. prestali važiti temeljem Zakona o arbitraži (NN
88/01.).

[]{#_Toc108615822 .anchor}Glava trideset druga POSTUPAK PRED TRGOVAČKIM
SUDOVIMA

**Područje primjene**

Članak 488. (NN [117/03](https://www.zakon.hr/cms.htm?id=33251))

U postupku pred trgovačkim sudovima primjenjivat će se odredbe ovog
Zakona ako u odredbama ove glave nije što drugo određeno.

Članak 489. (NN [117/03](https://www.zakon.hr/cms.htm?id=33251))

Pravila o postupku pred trgovačkim sudovima primjenjuju se u sporovima
iz nadležnosti trgovačkih sudova osim u sporovima za koje je propisana
posebna vrsta postupka.

Članci 489.a, 490. i 491. (NN
[117/03](https://www.zakon.hr/cms.htm?id=33251))

Brisani

**Nadležnost i sastav suda**

Članak 492.

U sporovima radi utvrđivanja postojanja ili nepostojanja ugovora, radi
ispunjenja ili raskida ugovora, a i u sporovima radi naknade štete zbog
neispunjenja ugovora, osim suda opće mjesne nadležnosti, mjesno je
nadležan i sud mjesta gdje je prema sporazumu stranaka tuženik dužan
ispuniti ugovor.

**Pisani dokaz**

Članak 492.a (NN
[[25/13](https://www.zakon.hr/cms.htm?id=33267)](file:///C:\Users\Neno\Documents\Ustav%20RH%20i%20Zakoni\25\13),
[70/19](https://www.zakon.hr/cms.htm?id=39887))

U postupku pred trgovačkim sudovima sud će, u pravilu, utvrditi odlučne
činjenice na temelju isprava.

**Pisana stručna mišljenja**

Članak 492.b (NN
[[25/13](https://www.zakon.hr/cms.htm?id=33267)](file:///C:\Users\Neno\Documents\Ustav%20RH%20i%20Zakoni\25\13),
[70/19](https://www.zakon.hr/cms.htm?id=39887))

U postupku pred trgovačkim sudovima sud može, po službenoj dužnosti, od
trećih osoba, i to osobito od gospodarskih i obrtničkih komora, tražiti
stručna mišljenja i potrebne podatke s kojima ne raspolaže o trgovačkim
običajima koje trgovci redovito primjenjuju u određenim obveznim
odnosima.

**Pisani iskazi**

Članak 492.c (NN
[[25/13](https://www.zakon.hr/cms.htm?id=33267)](file:///C:\Users\Neno\Documents\Ustav%20RH%20i%20Zakoni\25\13),
[70/19](https://www.zakon.hr/cms.htm?id=39887))

U postupku pred trgovačkim sudovima sud može odlučiti da stranke prilože
pisane iskaze stranaka ili svjedoka s ovjerenim potpisom davatelja
iskaza kod javnog bilježnika i da se saslušanje stranaka ili svjedoka
svede na postavljanje pitanja radi provjere, dopune ili razjašnjenja
navoda iz tih iskaza. Sud može odlučiti da pisani iskazi moraju biti
priloženi najkasnije do zaključenja prethodnog postupka.

Posljedice davanja lažnog pisanog iskaza svjedoka odgovaraju
posljedicama davanja lažnog iskaza svjedoka pred sudom.

Ako niti jedna od stranaka ne ospori ovjereni pisani iskaz stranke ili
svjedoka ili nalaz i mišljenje vještaka i ako sud to ocijeni
nepotrebnim, sud neće usmeno saslušati stranku, svjedoka ili vještaka.

Ako jedna od stranaka ospori ovjereni pisani iskaz stranke ili svjedoka,
ili ako sud smatra da je potrebno saslušati stranku ili svjedoka, i ako
nakon toga stranka ili svjedok ne dođu na saslušanje ili uskrate usmeni
iskaz, i uz primjenu prisilnih mjera prema svjedoku iz članka 248. ovoga
Zakona, sud neće uzeti u obzir ovjereni pisani iskaz stranke ili
svjedoka.

Članak 492.d (NN
[[25/13](https://www.zakon.hr/cms.htm?id=33267)](file:///C:\Users\Neno\Documents\Ustav%20RH%20i%20Zakoni\25\13),
[70/19](https://www.zakon.hr/cms.htm?id=39887))

Brisan.

Članci 493. i 494. brisani

**Pripremanje glavne rasprave**

Članak 495. (NN [117/03](https://www.zakon.hr/cms.htm?id=33251),
[84/08](https://narodne-novine.nn.hr/clanci/sluzbeni/2008_07_84_2720.html),
[70/19](https://www.zakon.hr/cms.htm?id=39887),
[80/22](https://www.zakon.hr/cms.htm?id=52915))

U hitnim slučajevima ročište se može zakazati telefonom, elektroničkim
putem ili na drugi odgovarajući način. O tome će se sastaviti službena
bilješka ako o zakazivanju ročišta, s obzirom na to kako je obavljeno,
nema drugog pisanog dokaza.

Odluke iz članaka 212. i 215. te članka 215.b stavka 2. ovoga Zakona
sudski savjetnici ovlašteni su donijeti tijekom cijelog postupka.

Članak 495.a(NN
[84/08](https://narodne-novine.nn.hr/clanci/sluzbeni/2008_07_84_2720.html),
[114/22](https://www.zakon.hr/cms.htm?id=53944))

Ako prvostupanjski sud u slučaju iz članka 40. stavka 4. ovoga Zakona ne
utvrdi vrijednost predmeta spora na način određen u toj odredbi
najkasnije do zaključenja glavne rasprave, smatrat će se da je
vrijednost predmeta spora 13.270,00 eura.

Članci 496. i 496.a - Brisani

**Pravni lijekovi**

Članak 497. (NN [117/03](https://www.zakon.hr/cms.htm?id=33251),
[02/07](https://www.zakon.hr/cms.htm?id=33255),
[96/08](https://www.zakon.hr/cms.htm?id=33259))

Prestao važiti.

Članak 497.a (NN [57/11](https://www.zakon.hr/cms.htm?id=33263),
[70/19](https://www.zakon.hr/cms.htm?id=39887))

Brisan.

Članak 497.b (NN
[[25/13](https://www.zakon.hr/cms.htm?id=33267)](file:///C:\Users\Neno\Documents\Ustav%20RH%20i%20Zakoni\25\13))

Brisan.

**Ostale odredbe**

Članak 498. (NN
[[25/13](https://www.zakon.hr/cms.htm?id=33267)](file:///C:\Users\Neno\Documents\Ustav%20RH%20i%20Zakoni\25\13))

Brisan.

Članak 499. (NN [117/03](https://www.zakon.hr/cms.htm?id=33251),
[[25/13](https://www.zakon.hr/cms.htm?id=33267)](file:///C:\Users\Neno\Documents\Ustav%20RH%20i%20Zakoni\25\13),
[70/19](https://www.zakon.hr/cms.htm?id=39887))

Brisan.

Članak 500. (NN [117/03](https://www.zakon.hr/cms.htm?id=33251),
[70/19](https://www.zakon.hr/cms.htm?id=39887))

U postupku pred trgovačkim sudovima važi rok od 30 dana za podnošenje
prijedloga za povrat u prijašnje stanje iz članka 118. stavka 4. ovoga
Zakona.

Članak 501. (NN
[[25/13](https://www.zakon.hr/cms.htm?id=33267)](file:///C:\Users\Neno\Documents\Ustav%20RH%20i%20Zakoni\25\13))

U postupku pred trgovačkim sudovima stranke ne mogu izvan ročišta davati
izjave usmeno na zapisnik kod suda.

Isprava na temelju koje se izdaje platni nalog prema čl. 446. ovog
Zakona ne mora biti priložena u izvorniku ili u ovjerenom prijepisu.
Dovoljno je ako je prijepis takve isprave ovjerilo ovlašteno tijelo
pravne osobe.

Članak 501.a (NN [70/19](https://www.zakon.hr/cms.htm?id=39887))

U postupku pred trgovačkim sudovima koji se vodi povodom pravnog lijeka
protiv platnog naloga na temelju vjerodostojne isprave ili rješenja o
ovrsi na temelju vjerodostojne isprave, sud će najkasnije do zaključenja
glavne rasprave na prijedlog tužitelja, neovisno o uvjetima za
određivanje prethodne mjere, odrediti zabranu banci da tuženiku ili
trećoj osobi, po nalogu tuženika, isplati s njegova računa novčani iznos
za koji je određena prethodna mjera, u pravilu iznos sporne tražbine,
osim ako iz navoda u prigovoru i spisu priloženih isprava proizlazi veća
vjerojatnost da tuženik uspije u sporu.

Članak 502. (NN [117/03](https://www.zakon.hr/cms.htm?id=33251),
[114/22](https://www.zakon.hr/cms.htm?id=53944))

U postupku pred trgovačkim sudovima sporovi male vrijednosti jesu
sporovi u kojima se tužbeni zahtjev odnosi na potraživanje u novcu koje
ne prelazi svotu od 6630,00 eura.

Sporovima male vrijednosti smatraju se i sporovi u kojima se tužbeni
zahtjev ne odnosi na potraživanje u novcu, a tužitelj je u tužbi naveo
da pristaje da umjesto udovoljenju određenom zahtjevu primi određeni
novčani iznos koji ne prelazi svotu iz stavka 1. ovog članka (članak 40.
stavak 1.).

Sporovima male vrijednosti smatraju se i sporovi u kojima predmet
tužbenog zahtjeva nije novčana svota, već predaja pokretne stvari čija
vrijednost, koju je tužitelj u tužbi naveo, ne prelazi svotu iz
stavka 1. ovog članka (čl. 40. st. 2).

[]{#_Toc108615823 .anchor}Glava tridesetdruga -- a TUŽBA ZA ZAŠTITU
KOLEKTIVNIH INTERESA I PRAVA

Članak 502.a (NN [57/11](https://www.zakon.hr/cms.htm?id=33263))

Udruge, tijela, ustanove ili druge organizacije koje su osnovane u
skladu sa zakonom, koje se u sklopu svoje registrirane ili propisom
određene djelatnosti bave zaštitom zakonom utvrđenih kolektivnih
interesa i prava građana, mogu, kad je takvo ovlaštenje posebnim zakonom
izrijekom predviđeno i uz uvjete predviđene tim zakonom, podnijeti tužbu
(tužba za zaštitu kolektivnih interesa i prava) protiv fizičke ili
pravne osobe koja obavljanjem određene djelatnosti ili općenito radom,
postupanjem, uključujući i propuštanjem, teže povređuje ili ozbiljno
ugrožava takve kolektivne interese i prava.

Interesi iz stavka 1. ovoga članka mogu biti interesi koji se tiču
čovjekova okoliša i životne sredine, zatim moralni, etnički, potrošački,
antidiskriminacijski i drugi interesi, koji su zakonski zajamčeni i koji
moraju biti teže povrijeđeni ili ozbiljno ugroženi djelatnošću, odnosno
općenito postupanjem osobe protiv koje se tužba podnosi.

Ako u ovoj glavi ne postoje posebne odredbe, u parnicama u povodu tužbe
iz stavka 1. ovoga članka primjenjivat će se ostale odredbe ovoga
Zakona.

Odredbe ove glave, odnosno ovoga Zakona neće se primjenjivati u
slučajevima za koje je posebnim zakonom za postupak u povodu tužbe iz
stavka 1. ovoga članka predviđeno nešto drugo.

Članak 502.b (NN [57/11](https://www.zakon.hr/cms.htm?id=33263),
[80/22](https://www.zakon.hr/cms.htm?id=52915))

Podnositelj tužbe iz članka 502.a stavka 1. ovoga Zakona može, ako
posebnim zakonom nije drukčije propisano, zatražiti:

1\. da se utvrdi da su određenim postupanjem, uključujući i propuštanjem
tuženika, povrijeđeni ili ugroženi zakonom zaštićeni kolektivni interesi
i prava osoba koje je tužitelj ovlašten štititi,

2\. da se zabrani poduzimanje radnji kojima se povređuju ili ugrožavaju
interesi ili prava osoba koje je tužitelj ovlašten štititi, uključujući
i korištenje određenih ugovornih odredaba ili poslovne prakse,

3\. da se tuženiku naloži poduzimanje radnji radi otklanjanja
nastupjelih ili mogućih općih štetnih posljedica nedopuštenih postupanja
tuženika, uključujući i uspostavu prijašnjeg stanja ili stanja koje će
po mogućnosti najviše odgovarati tom stanju ili stanju u kojemu moguća
povreda zaštićenih kolektivnih interesa ili prava ne bi mogla nastupiti,

4\. da se presuda kojom će biti prihvaćen koji od zahtjeva iz prethodnih
točaka ovoga stavka objavi na trošak tuženika u medijima,

5\. da se dosude mjere popravljanja štete u skladu s posebnim propisom o
predstavničkim tužbama za zaštitu kolektivnih interesa potrošača.

Postupanja tuženika iz točke 1. stavka 1. ovoga članka kojima mogu biti
povrijeđeni ili ugroženi interesi i prava osoba koje je tužitelj
ovlašten štititi mogu biti i donošenje određenih pravila o uvjetima i
načinu obavljanja djelatnosti tuženika ili odgovarajuća njegova praksa,
izgradnja određenih objekata, propuštanje ugradnje propisanih zaštitnih
ili drugih uređaja, imisije itd.

Članak 502.c (NN [57/11](https://www.zakon.hr/cms.htm?id=33263),
[70/19](https://www.zakon.hr/cms.htm?id=39887))

Fizičke i pravne osobe mogu se u posebnim parnicama za naknadu štete ili
isplatu pozvati na pravno utvrđenje iz presude kojom će biti prihvaćeni
zahtjevi iz tužbe iz članka 502.a stavka 1. ovoga Zakona da su određenim
postupanjem, uključujući i propuštanjem tuženika, povrijeđeni ili
ugroženi zakonom zaštićeni kolektivni interesi i prava osoba koje je
tužitelj ovlašten štititi. U tom će slučaju sud biti vezan za ta
utvrđenja u parnici u kojoj će se ta osoba na njih pozvati.

Članak 502.d (NN [57/11](https://www.zakon.hr/cms.htm?id=33263))

U postupku koji je pokrenut određenom tužbom iz članka 502.a stavka 1.
ovoga Zakona mogu se kao umješači s položajem jedinstvenog suparničara
(članak 209.) na strani tužitelja, ako se on s time suglasi, umiješati i
drugi ovlašteni podnositelji takve tužbe. U taj se postupak mogu
umiješati kao umješači iz članka 206. ovoga Zakona i fizičke i pravne
osobe radi zaštite čijih je kolektivnih interesa tužba iz članka 502.a
stavka 1. ovoga Zakona podnesena.

Članak 502.e (NN [57/11](https://www.zakon.hr/cms.htm?id=33263))

O tužbi iz članka 502.a stavka 1. ovoga Zakona prema odredbama ove glave
u prvom stupnju odlučuje sud opće mjesno nadležan za tuženika ili mjesta
na kojem je počinjena radnja kojom se povređuju kolektivni interesi ili
prava radi zaštite kojih je ta tužba podnesena, ako posebnim propisom
nije drugačije određeno.

Članak 502.f (NN [57/11](https://www.zakon.hr/cms.htm?id=33263))

U presudi kojom prihvaća zahtjeve iz tužbe iz članka 502.a stavka 1.
ovoga Zakona sud može odlučiti da žalba ne zadržava ovrhu ili odrediti
kraći rok od propisanog za ispunjenje činidbi koje su naložene tuženiku.

Članak 502.g (NN [57/11](https://www.zakon.hr/cms.htm?id=33263))

Prije pokretanja ili tijekom postupka pokrenutog tužbom iz članka 502.a
stavka 1. ovoga Zakona sud može, na prijedlog tužitelja, odrediti
privremene mjere predviđene Ovršnim zakonom, ako tužitelj učini
vjerojatnim:

1\. da je tuženik postupao na način kojim je povrijedio ili ozbiljno
ugrozio kolektivne interese ili prava zaštita kojih se tužbom traži te

2\. da je određivanje mjere potrebno radi otklanjanja opasnosti
nastupanja nenadoknadive štete ili sprječavanja nasilja.

Privremenom mjerom iz stavka 1. ovoga članka može se zatražiti od suda
da privremeno utvrdi pravila po kojima će tuženik u obavljanju svoje
djelatnosti postupati, u skladu sa zatraženom izmjenom, odnosno dopunom
njegovih pravila ili prakse.

Članak 502.h (NN [57/11](https://www.zakon.hr/cms.htm?id=33263))

Fizička ili pravna osoba koja obavlja određenu djelatnost u vezi s kojom
ovlaštenici na podnošenje tužbe iz članka 502.a stavka 1. ovoga Zakona
iznose tvrdnje da se njome povređuju ili ugrožavaju kolektivni interesi
ili prava osoba koje je taj podnositelj ovlašten štititi takvom tužbom,
ovlaštena je podnijeti tužbu kojom će zatražiti da se utvrdi da
određenim postupanjem, uključujući i propuštanjima ne povređuje odnosno
da ne ugrožava te kolektivne interese ili prava, odnosno da ih ne
povređuje ili ugrožava na nedopušteni način. Tužitelj u toj parnici može
zatražiti da se ovlašteniku na podnošenje tužbe iz članka 502.a
stavka 1. ovoga Zakona zabrani određeno ponašanje, osobito određeno
istupanje u javnosti, naknadu štete te objavu presude, na trošak
tuženika, u sredstvima javnog priopćavanja.

Tužbom iz stavka 1. ovoga članka tužitelj može obuhvatiti kao tuženike i
osobe koje su ovlaštene zastupati ovlaštenika za podnošenje tužbe iz
članka 502.a stavka 1. ovoga Zakona ili su članovi njegovih tijela, ali
i možebitne njegove članove koji u njegovo ime istupaju u javnosti.

Tužitelj iz stavka 1. ovoga članka može zahtjeve iz stavka 1. i 2. ovoga
članka istaknuti i protutužbom u parnici pokrenutoj protiv njega tužbom
iz članka 502.a stavka 1. ovoga Zakona.

Tužitelj iz stavka 1. ovoga članka može zatražiti da se podnositelj
tužbe iz članka 502.a stavka 1. ovoga Zakona i osobe koje su ga
ovlaštene zastupati osude na naknadu posebne štete visinu koje će sud
utvrditi po slobodnoj ocjeni (članak 223.) ako se pokaže da je tužba iz
članka 502.a stavka 1. ovoga Zakona bila očito neosnovana i da su
vođenjem parnice u povodu te tužbe, a osobito njezinim praćenjem u
sredstvima javnog priopćavanja teže povrijeđeni ugled i poslovni
interesi toga tužitelja.

**Glava tridesetdruga -- b OGLEDNI POSTUPAK RADI RJEŠENJA PITANJA VAŽNOG
ZA JEDINSTVENU PRIMJENU PRAVA**

Članak 502.i (NN 70/19)

U postupcima u kojima odluka ovisi o rješavanju istog pravnog pitanja
primjenjivat će se odredbe ovoga Zakona ako u odredbama ove glave nije
drukčije određeno.

Članak 502.j (NN [70/19](https://www.zakon.hr/cms.htm?id=39887))

Postupci u kojima odluka ovisi o rješavanju istog pravnog pitanja prema
odredbama ove glave su slični sporovi koji su u većem broju već
pokrenuti ili se njihovo pokretanje očekuje u kraćem razdoblju, a
rješenje kojih ovisi o istom pravnom pitanju koje je važno za osiguranje
jedinstvene primjene prava i ravnopravnosti svih u njegovoj primjeni ili
za razvoj prava kroz sudsku praksu (u daljnjem tekstu: pitanju važnom za
jedinstvenu primjenu prava).

Članak 502.k (NN [70/19](https://www.zakon.hr/cms.htm?id=39887),
[80/22](https://www.zakon.hr/cms.htm?id=52915))

Ako sazna za postojanje postupaka iz članka 502.j ovoga Zakona, sud će,
po službenoj dužnosti ili na prijedlog stranaka ili umješača, zatražiti
od predsjednika suda zakazivanje sjednice sudskog odjela kako bi se
raspravilo o pretpostavkama za podnošenje prijedloga za pokretanje
oglednog postupka za rješenje pitanja važnog za jedinstvenu primjenu
prava. Prije podnošenja zahtjeva za održavanje sjednice odjela sud će sa
strankama na ročištu raspraviti o potrebi pokretanja oglednog postupka.

Obavijest o podnošenju zahtjeva za održavanje sjednice odjela iz
stavka 1. ovoga članka objavit će se na e-oglasnoj ploči sudova uz poziv
da se stranke i umješači iz postupaka iz članka 502.j ovoga Zakona u
roku od 30 dana pisano očituju o potrebi pokretanja oglednog postupka. O
mogućnosti podnošenja prijedloga za pokretanje oglednog postupka
obavještava se i Vrhovni sud Republike Hrvatske koji će podnijeti
očitovanje o postupcima iz članka 502.j ovoga Zakona.

Na sjednici sudskog odjela raspravlja se o primljenim očitovanjima i
drugim činjenicama važnima za odlučivanje o podnošenju prijedloga te se
daje savjetodavno mišljenje o potrebi podnošenja prijedloga.

Ako odluči podnijeti prijedlog za pokretanje oglednog postupka, sud će
taj prijedlog sa spisom predmeta dostaviti Vrhovnom sudu Republike
Hrvatske. Prijedlog će se odmah objaviti na mrežnoj stranici e-oglasna
ploča sudova.

Nakon objave prijedloga za pokretanje oglednog postupka, radnje stranaka
kojima se raspolaže predmetom spora ne utječu na mogućnost nastavka i
okončanja oglednog postupka.

Od objave prijedloga iz stavka 1. ovoga članka do objave okončanja
oglednog postupka zastaje zastarijevanje prava na podnošenje zahtjeva u
odnosu na koji je podnesen prijedlog za rješenje pitanja važnog za
jedinstvenu primjenu prava, u pravnim stvarima u kojima odluka ovisi o
rješavanju istog pravnog pitanja.

Članak 502.l (NN [70/19](https://www.zakon.hr/cms.htm?id=39887),
[80/22](https://www.zakon.hr/cms.htm?id=52915))

Nakon primitka prijedloga Vrhovni sud Republike Hrvatske može od
predsjednika sudova zatražiti da bez odgode dostave dopunske obavijesti
o okolnostima relevantnima za odlučivanje o prijedlogu.

Sve zainteresirane osobe mogu u roku od 45 dana od objave obavijesti o
prijedlogu uputiti Vrhovnom sudu Republike Hrvatske svoja očitovanja o
potrebi pokretanja oglednog postupka.

Članak 502.lj (NN [70/19](https://www.zakon.hr/cms.htm?id=39887),
[80/22](https://www.zakon.hr/cms.htm?id=52915))

U prijedlogu prvostupanjski sud mora određeno naznačiti pravno pitanje o
kojemu predlaže zauzimanje pravnog shvaćanja Vrhovnog suda Republike
Hrvatske te određeno izložiti razloge zbog kojih smatra da je ono važno
u smislu odredbe članka 385.a stavka 1. ovoga Zakona.

O dopuštenosti prijedloga za rješenje pitanja važnog za jedinstvenu
primjenu prava odlučuje vijeće od pet sudaca Vrhovnog suda Republike
Hrvatske rješenjem u roku od 30 dana od isteka roka iz članka 502.l
stavka 2. ovoga Zakona.

Odluka o dopuštenosti donijet će se vodeći računa o:

-- broju pokrenutih postupaka te predvidivom roku u kojem bi oni
redovitim putem mogli biti pravomoćno okončani,

-- vjerojatnosti da dođe do nejedinstvene primjene prava te mogućim
štetnim posljedicama koje bi mogle uslijediti zbog dugotrajnosti
redovitog postupka ujednačavanja pravnih shvaćanja sudova,

-- potrebi da se radi što kvalitetnijeg rješavanja pitanje važno za
jedinstvenu primjenu prava raspravi pred većim brojem prvostupanjskih i
drugostupanjskih sudova.

Sud neće pokrenuti ogledni postupak ako je o pitanju važnom za
jedinstvenu primjenu prava već doneseno rješenje kojim se revizija
dopušta

U odluci kojom se prijedlog odbija dovoljno je da se Vrhovni sud
Republike Hrvatske pozove na nedostatak pretpostavki za podnošenje
prijedloga. Rješenje o odbijanju prijedloga će odmah objaviti na mrežnoj
stranici e-oglasna ploča sudova. Prvostupanjski sud će nakon objave tog
rješenja nastaviti postupak po odredbama koje se na njega inače
primjenjuju.

U odluci kojom se dopušta prijedlog Vrhovni sud Republike Hrvatske
navodi u kojem dijelu i u odnosu na koje određeno pravno pitanje dopušta
zauzimanje pravnog shvaćanja. Rješenje kojim dopušta prijedlog će odmah
dostaviti strankama i umješačima te objaviti na mrežnoj stranici
e-oglasna ploča sudova.

Protiv rješenja povodom prijedloga pravni lijek nije dopušten.

Članak 502.m (NN [70/19](https://www.zakon.hr/cms.htm?id=39887),
[80/22](https://www.zakon.hr/cms.htm?id=52915))

O pitanju važnom za jedinstvenu primjenu prava odlučuje prošireno vijeće
od trinaest sudaca Vrhovnog suda Republike Hrvatske presudom u roku od
90 dana od dana objave rješenja kojim je dopušten prijedlog. Presuda će
se odmah objaviti na mrežnoj stranici e-oglasna ploča sudova.

U presudi u oglednom postupku sud će zauzeti pravno shvaćanje o pitanju
važnom za jedinstvenu primjenu prava uz obrazloženje u kojem će se uzeti
u obzir primljena očitovanja stranaka i druge okolnosti važne za
odlučivanje.

Članak 502.n (NN [70/19](https://www.zakon.hr/cms.htm?id=39887))

Nakon donošenja pravnog shvaćanja Vrhovnog suda Republike Hrvatske sud
će u nastavljenim postupcima biti vezan tim pravnim shvaćanjem.

U nastavljenim postupcima stranke će već u rješenju o nastavku postupka
biti obaviještene o zauzetom pravnom shvaćanju.

Nastavljeni se postupak u pojedinim postupcima u kojima odluka ovisi o
rješavanju istog pravnog pitanja provodi po odredbama koje se na njega
inače primjenjuju.

U nastavljenim postupcima sudovi će nastojati da stranke nagodbom ili na
drugi nesporni način dovrše postupak.

U postupcima koji ovise o istom pravnom pitanju sud će o troškovima
postupka odlučiti po slobodnoj ocjeni, uzimajući u obzir sve okolnosti
slučaja, osobito okolnost da su pojedine od stranaka imale razloga
pokrenuti spor zbog neizvjesnosti pravnog pitanja o kojemu je ovisilo
njegovo rješenje te postupanje stranaka nakon što su obaviještene o
zauzetom pravnom shvaćanju.

[]{#_Toc108615824 .anchor}Dio četvrti EUROPSKI PARNIČNI POSTUPCI

[]{#_Toc108615825 .anchor}Glava trideset treća POSEBNE ODREDBE O
OSTVARIVANJU PRAVOSUDNE SURADNJE U EUROPSKOJ UNIJI

**Posebne odredbe o dostavi prema Uredbi (EU) 2020/1784 Europskog
parlamenta i Vijeća od 25. studenoga 2020. o dostavi, u državama
članicama, sudskih i izvansudskih pismena u građanskim ili trgovačkim
stvarima (dostava pismena) (preinaka) (u daljnjem tekstu: Uredba br.
2020/1784)**

Članak 507.a (NN
[84/08](https://narodne-novine.nn.hr/clanci/sluzbeni/2008_07_84_2720.html),
[80/22](https://www.zakon.hr/cms.htm?id=52915))

U smislu ovoga odjeljka:

1\. izraz »otpremno tijelo« podrazumijeva javne službenike, tijela ili
druge osobe odgovorne za slanje sudskih ili izvansudskih pismena koja
treba dostaviti u drugu državu članicu,

2\. izraz »prijamno tijelo« podrazumijeva javne službenike, tijela ili
druge osobe odgovorne za zaprimanje sudskih ili izvansudskih pismena iz
druge države članice.

Članak 507.b (NN
[84/08](https://narodne-novine.nn.hr/clanci/sluzbeni/2008_07_84_2720.html),
[80/22](https://www.zakon.hr/cms.htm?id=52915))

Dostava pismena prema odredbi članka 17. stavka 1. Uredbe br. 2020/1784
koju treba obaviti u Republici Hrvatskoj dopuštena je samo ako se
pismena trebaju dostaviti državljanima države članice iz koje pismena
potječu.

Prijedlog za povrat u prijašnje stanje iz članka 22. stavka 4. Uredbe
br. 2020/1784 ne može se podnijeti nakon isteka roka od godine dana od
dana donošenja odluke.

Članak 507.c (NN
[84/08](https://narodne-novine.nn.hr/clanci/sluzbeni/2008_07_84_2720.html),
[80/22](https://www.zakon.hr/cms.htm?id=52915))

Dostava pismena prema odredbi članka 18. Uredbe br. 2020/1784 dokazuje
se povratnicom ili jednakovrijednom ispravom.

Ispravu koju prijamno tijelo u Republici Hrvatskoj treba dostaviti ili
predati radi dostave u smislu odredbe članka 11. stavka 1. Uredbe br.
2020/1784 može se dostaviti i preporučenom pošiljkom s povratnicom.

Članak 507.ć (NN
[84/08](https://narodne-novine.nn.hr/clanci/sluzbeni/2008_07_84_2720.html),
[70/19](https://www.zakon.hr/cms.htm?id=39887),
[80/22](https://www.zakon.hr/cms.htm?id=52915))

Za dostavu u inozemstvo kao hrvatska otpremna tijela, u smislu odredbe
članka 3. stavka 1. Uredbe br. 2020/1784, nadležni su:

1\. za sudska pismena sud koji treba obaviti dostavu,

2\. za izvansudska pismena općinski sud na čijem području ima
prebivalište ili uobičajeno boravište, odnosno sjedište tijelo ili osoba
koja traži dostavu u inozemstvo,

3\. za pismena koja su potvrdili ili izdali javni bilježnici općinski
sud na čijem području je njihovo sjedište.

Predsjednik Vrhovnog suda Republike Hrvatske može za obavljanje poslova
iz stavka 1. točke 2. i 3. ovoga članka ovlastiti samo jedan ili samo
neki od općinskih sudova s područja jednog ili više županijskih sudova.

Za dostavu u Republici Hrvatskoj, hrvatsko prijamno tijelo u smislu
odredbe članka 3. stavka 2. Uredbe br. 2020/1784 je općinski sud na
čijem području se pismena trebaju dostaviti.

Predsjednik Vrhovnog suda Republike Hrvatske može za obavljanje poslova
iz stavka 3. ovoga članka ovlastiti samo jedan ili samo neki od
općinskih sudova s područja jednog ili više županijskih sudova.

Središnje tijelo u Republici Hrvatskoj, u smislu odredaba članka 4.
Uredbe br. 2020/1784, je ministarstvo nadležno za poslove pravosuđa.

Pomoć pri utvrđivanju adrese osoba kojima treba dostaviti pismeno, u
skladu s člankom 7. stavkom 1. Uredbe br. 2020/1784, pruža se objavom
detaljnih informacija na europskom portalu e-pravosuđe. Prijamno tijelo
podnosi na vlastitu inicijativu zahtjeve registrima osoba ili drugim
bazama podataka za informacije o adresama u slučajevima kad adresa
navedena u zahtjevu za dostavu nije ispravna.

Članak 507.č (NN
[84/08](https://narodne-novine.nn.hr/clanci/sluzbeni/2008_07_84_2720.html),
[70/19](https://www.zakon.hr/cms.htm?id=39887),
[80/22](https://www.zakon.hr/cms.htm?id=52915))

Na zahtjev osobe koja ima interes u određenom sudskom postupku, u smislu
odredbe članka 20. stavka 1. Uredbe br. 2020/1784, dopuštena je dostava
u Republici Hrvatskoj izravno putem nadležnog javnog bilježnika.

Javni bilježnik nije dužan obaviti dostavu ako mu nisu predujmljeni
troškovi poduzimanja te radnje.

Kad javni bilježnik obavlja dostavu sukladno odredbi stavka 1. postupat
će sukladno odredbama Zakona o javnom bilježništvu koje se odnose na
priopćenje izjava.

**Posebne odredbe o izvođenju dokaza prema Uredbi (EU) 2020/1783
Europskog parlamenta i Vijeća od 25. studenoga 2020. o suradnji između
sudova država članica u izvođenju dokaza u građanskim ili trgovačkim
stvarima (izvođenje dokaza) (preinaka) (u daljnjem tekstu: Uredba br.
2020/1783)**

Članak 507.d (NN
[84/08](https://narodne-novine.nn.hr/clanci/sluzbeni/2008_07_84_2720.html),
[80/22](https://www.zakon.hr/cms.htm?id=52915))

Kad se izvođenje dokaza treba obaviti prema Uredbi br. 2020/1783, sud
može:

1\. zatražiti izvođenje dokaza od nadležnog suda u drugoj državi članici
ili

2\. zatražiti neposredno izvođenje dokaza u drugoj državi članici u
skladu s pretpostavkama iz članaka 19. i 20. Uredbe br. 2020/1783.

Članak 507.e (NN
[84/08](https://narodne-novine.nn.hr/clanci/sluzbeni/2008_07_84_2720.html),
[80/22](https://www.zakon.hr/cms.htm?id=52915))

Sudac pojedinac ili ovlašteni član vijeća hrvatskog suda koji zahtijeva
izvođenje dokaza može, u slučajevima na koje se primjenjuje Uredba br.
2020/1783 i u skladu s tom Uredbom, biti nazočan i sudjelovati u
izvođenju dokaza putem suda države članice primateljice zahtjeva.
Stranke, njihovi zastupnici, kao i vještaci mogu pri tome sudjelovati u
opsegu u kojem bi u postupku pred hrvatskim sudom mogli sudjelovati u
izvođenju dokaza.

Sudac pojedinac ili ovlašteni član vijeća hrvatskoga suda te vještaci
koje je hrvatski sud na to ovlastio mogu neposredno izvoditi dokaze u
inozemstvu prema odredbi članka 19. stavka 3. Uredbe br. 2020/1783.

Članak 507.f (NN
[84/08](https://narodne-novine.nn.hr/clanci/sluzbeni/2008_07_84_2720.html),
[80/22](https://www.zakon.hr/cms.htm?id=52915))

Za izvođenje dokaza u Republici Hrvatskoj kao sud primatelj zahtjeva u
smislu odredbe članka 3. stavka 1. Uredbe br. 2020/1783 nadležan je
općinski sud na čijem se području procesna radnja treba provesti.

Predsjednik Vrhovnog suda Republike Hrvatske može za obavljanje
izvođenja dokaza u smislu odredbe stavka 1. ovoga članka ovlastiti samo
jedan ili samo neke od općinskih sudova s područja jednog ili više
županijskih sudova.

Članak 507.g (NN
[84/08](https://narodne-novine.nn.hr/clanci/sluzbeni/2008_07_84_2720.html),
[80/22](https://www.zakon.hr/cms.htm?id=52915))

Zamolnice iz inozemstva za izvođenje dokaza kao i obavijesti prema
Uredbi br. 2020/1783 moraju biti sastavljene na hrvatskom jeziku ili uz
njih mora biti priložen prijevod na hrvatski jezik.

Članak 507.h (NN
[84/08](https://narodne-novine.nn.hr/clanci/sluzbeni/2008_07_84_2720.html),
[80/22](https://www.zakon.hr/cms.htm?id=52915))

Središnje mjesto u Republici Hrvatskoj u smislu odredbe članka 4. Uredbe
2020/1783. je Ministarstvo nadležno za poslove pravosuđa.

Posebne odredbe o postupku u povodu europskog postupka za izdavanje
platnoga naloga prema Uredbi (EZ) br. 1896/2006. Europskoga parlamenta i
Vijeća od 12. prosinca 2006. o uvođenju Europskog postupka za izdavanje
platnoga naloga (Sl. L. EU br. L 399) (u daljnjem tekstu: Uredba br.
1896/2006.)

Članak 507.i (NN
[84/08](https://narodne-novine.nn.hr/clanci/sluzbeni/2008_07_84_2720.html),
[70/19](https://www.zakon.hr/cms.htm?id=39887))

Za odlučivanje o zahtjevima za izdavanje i preispitivanje, kao i za
davanje potvrde o ovršnosti europskoga platnog naloga prema Uredbi br.
1896/2006. nadležan je općinski, odnosno trgovački sud ako se radi o
predmetima iz stvarne nadležnosti trgovačkih sudova, prema prebivalištu
ili uobičajenom boravištu, odnosno sjedištu tuženika.

Članak 507.j (NN
[84/08](https://narodne-novine.nn.hr/clanci/sluzbeni/2008_07_84_2720.html))

Zahtjev za izdavanje europskog platnog naloga i prigovor protiv toga
naloga moraju biti dostavljeni samo u strojno čitljivom obliku, ako sud
bude smatrao da je to prikladno za strojnu obradu tih akata.

Ministar nadležan za poslove pravosuđa uredit će posebnim pravilnikom
način podnošenja zahtjeva za izdavanje europskoga platnog naloga odnosno
prigovora protiv tog naloga, u kojem pravilniku će se utvrditi i početak
njegove primjene.

Članak 507.k (NN
[84/08](https://narodne-novine.nn.hr/clanci/sluzbeni/2008_07_84_2720.html),
[70/19](https://www.zakon.hr/cms.htm?id=39887),
[80/22](https://www.zakon.hr/cms.htm?id=52915))

Ako europski platni nalog treba dostaviti u Republici Hrvatskoj, dostava
će se obaviti po odredbama ovog Zakona o dostavi po službenoj dužnosti.

Ako europski platni nalog treba dostaviti u nekoj drugoj državi članici
Europske unije, dostava će se obaviti prema odredbama Uredbe br.
2020/1783. uz odgovarajuću primjenu odredaba članka 507.a do 507.č ovoga
Zakona.

Članak 507.l (NN
[84/08](https://narodne-novine.nn.hr/clanci/sluzbeni/2008_07_84_2720.html),
[70/19](https://www.zakon.hr/cms.htm?id=39887))

Ako tuženik podnese prigovor protiv europskoga platnog naloga u smislu
odredbe članka 16. Uredbe br. 1896/2006, daljnji postupak će se provesti
po pravilima europskog postupka za sporove male vrijednosti utvrđenog u
Uredbi br. 861/2007., ako su primjenjiva, a ako nisu, po odredbama ovoga
Zakona o postupku u povodu prigovora protiv platnoga naloga (članak
445.a, članci 451. do 456.), uz uvažavanje odredaba članka 17. Uredbe
br. 1896/2006.

Članak 507.lj (NN
[84/08](https://narodne-novine.nn.hr/clanci/sluzbeni/2008_07_84_2720.html))

O zahtjevu za preispitivanje europskoga platnog naloga prema članku 20.
stavku 1. ili 2. Uredbe br. 1896/2006. odlučuje se rješenjem, protiv
kojeg nije dopuštena žalba.

Tuženik je dužan učiniti vjerojatnim činjenice na kojima temelji svoj
prijedlog da se ukine europski platni nalog.

Ako sud utvrdi da je europski platni nalog ništetan, obustavit će
postupak prema Uredbi br. 1896/2006, dok će se daljnji postupak provesti
prema odredbama ovoga Zakona.

Nije dopušteno tražiti povrat u prijašnje stanje prema odredbama ovoga
Zakona (članak 117. do 122.a) zbog propuštanja roka iz članka 16. stavka
2. Uredbe br. 1896/2006.

Članak 507.m (NN
[84/08](https://narodne-novine.nn.hr/clanci/sluzbeni/2008_07_84_2720.html),
[70/19](https://www.zakon.hr/cms.htm?id=39887))

Ovršni europski platni nalog (članak 18. i 19. Uredbe br. 1896/2006.)
koji je izdao neki drugi sud na području Europske unije ovršna je
isprava na temelju koje se u Republici Hrvatskoj ovrha može tražiti kao
na temelju ovršne odluke hrvatskoga suda.

Ako je, prema odredbi članka 21. stavka 2. točke b) Uredbe br.
1896/2006, vjerovnik dužan priložiti prijevod europskoga platnoga
naloga, taj prijevod treba biti na hrvatskom jeziku i ovjeren od osobe
koja je za to ovlaštena u jednoj od država članica.

Članak 507.n (NN
[84/08](https://narodne-novine.nn.hr/clanci/sluzbeni/2008_07_84_2720.html),
[70/19](https://www.zakon.hr/cms.htm?id=39887))

Ako se zatraži preispitivanje europskoga platnog naloga koji je izdan u
Republici Hrvatskoj prema odredbama članka 20. Uredbe br. 1896/2006.,
sud koji odlučuje o tom zahtjevu može odgoditi ovrhu uz odgovarajuću
primjenu pravila ovršnog postupka o odgodi ovrhe na prijedlog ovršenika.

Žalba protiv rješenja o ovrsi zbog razloga koji se tiču tražbine
utvrđene u europskom platnom nalogu dopuštena je samo ako su ti razlozi
nastali nakon dostave toga naloga i ako se više nisu mogli iznijeti u
prigovoru prema članku 16. Uredbe br. 1896/2006.

Članak 507.nj (NN
[84/08](https://narodne-novine.nn.hr/clanci/sluzbeni/2008_07_84_2720.html))

O zahtjevima za uskratu ovrhe prema odredbi članka 22. stavka 1. Uredbe
br. 1896/2006. odlučuje rješenjem općinski sud kao ovršni sud. Mjesna
nadležnost suda utvrđuje se prema pravilima o mjesnoj nadležnosti suda u
ovršnom postupku.

O obustavi ovrhe i o ukidanju provedenih ovršnih radnji u slučajevima iz
stavka 1. ovoga članka sud odlučuje uz odgovarajuću primjenu odredaba o
ovršnom postupku.

O odgodi ili ograničenju ovrhe prema odredbama članka 23. Uredbe br.
1896/2006. sud iz stavka 1. ovoga članka odlučuje rješenjem protiv
kojega posebna žalba nije dopuštena. Rješenje ostaje na snazi do
okončanja postupaka koje je stranka pokrenula u smislu odredaba članka
23. Uredbe, odnosno do drukčije odluke suda donesene u povodu prijedloga
bilo koje od stranaka.

**Europski postupak za sporove male vrijednosti prema Uredbi (EZ) br.
861/2007. Europskog parlamenta i Vijeća od 11. srpnja 2007. o uvođenju
europskog postupka za sporove male vrijednosti (u daljnjem tekstu:
Uredba br. 861/2007.)**

Članak 507.o (NN
[84/08](https://narodne-novine.nn.hr/clanci/sluzbeni/2008_07_84_2720.html))

Obrasci prema Uredbi br. 861/2007. i drugi zahtjevi ili očitovanja mogu
biti podneseni kao podnesci, telefaksom ili elektroničkim putem.

Ministar nadležan za poslove pravosuđa uredit će posebnim pravilnikom
način podnošenja akata iz stavka 1. ovoga članka telefaksom ili
elektroničkim putem, u kojem će se pravilniku odrediti i početak njegove
primjene.

U slučajevima iz članka 4. stavka 3. Uredbe br. 861/2007, na postupak
koji će se provesti u povodu tužbe neće se primjenjivati odredbe te
Uredbe.

Članak 507.p (NN
[84/08](https://narodne-novine.nn.hr/clanci/sluzbeni/2008_07_84_2720.html))

Rok za očitovanje o uskrati primitka prema članku 6. stavku 3. Uredbe
br. 861/2007. je osam dana. Rok se ne može produžiti i počinje teći od
dana dostave podneska. Primatelj će se poučiti o posljedicama
propuštanja roka.

Članak 507.r (NN
[84/08](https://narodne-novine.nn.hr/clanci/sluzbeni/2008_07_84_2720.html))

Protutužba koja nije podnesena u skladu s odredbama Uredbe br. 861/2007.
odbacit će se, osim u slučaju iz članka 5. stavka 7. reč. 1. te Uredbe.

U slučaju iz članka 5. stavka 7. reč. 1. Uredbe br. 861/2007. na
postupak u povodu tužbe i protutužbe neće se primijeniti odredbe te
Uredbe. Postupak će se nastaviti prema odredbama ovoga Zakona prema
stanju u kojem se nalazi u vrijeme podnošenja protutužbe.

Članak 507.s (NN
[84/08](https://narodne-novine.nn.hr/clanci/sluzbeni/2008_07_84_2720.html))

Presuda se ne objavljuje.

Objava presude se nadomještava dostavom.

Protiv presude dopuštena je žalba prema odredbama ovoga Zakona o žalbi u
sporovima male vrijednosti (članak 467.).

Članak 507.š (NN
[84/08](https://narodne-novine.nn.hr/clanci/sluzbeni/2008_07_84_2720.html))

Ako tuženik učini vjerojatnim postojanje pretpostavki za preispitivanje
presude donesene u europskom postupku male vrijednosti predviđenih
odredbama članka 18. stavka 1. Uredbe br. 861/2007., sud će rješenjem
utvrditi ništetnost te presude i vratiti postupak u stanje u kojem se
nalazio prije donošenja presude.

Članak 507.t (NN
[84/08](https://narodne-novine.nn.hr/clanci/sluzbeni/2008_07_84_2720.html))

Žalba protiv presude donesene u Republici Hrvatskoj u europskom postupku
male vrijednosti ne odgađa ovrhu.

O zahtjevima za ograničenje ovrhe prema članku 15. stavku 2. u vezi sa
člankom 23. Uredbe br. 861/2007. odlučuje sud koji je odredio ovrhu, a
nakon početka provedbe ovrhe, sud koji je provodi.

Članak 507.u (NN
[84/08](https://narodne-novine.nn.hr/clanci/sluzbeni/2008_07_84_2720.html))

Potvrdu iz članka 20. stavka 2. Uredbe br. 861/2007. izdaje sud koji je
donio presudu.

Prije izdavanja potvrde treba saslušati protivnu stranku.

Ako zahtjev za izdavanje potvrde treba odbaciti, primijenit će se na
odgovarajući način propisi o pobijanju potvrde o ovršnosti.

Članak 507.v (NN
[84/08](https://narodne-novine.nn.hr/clanci/sluzbeni/2008_07_84_2720.html))

Ovrha na temelju ovršne isprave koja potječe iz europskog postupka male
vrijednosti provedenog u nekoj drugoj državi članici Europske unije može
se odrediti i provesti iako ta isprava nema potvrdu o ovršnosti.

Članak 507.z (NN
[84/08](https://narodne-novine.nn.hr/clanci/sluzbeni/2008_07_84_2720.html))

Ako je vjerovnik prema članku 21. stavku 2. točki b) Uredbe br.
861/2007. dužan priložiti prijevod, taj prijevod mora biti na hrvatskom
jeziku, potvrđen od strane osobe koja je za to ovlaštena u jednoj od
država članica Europske unije.

Članak 507.ž (NN
[84/08](https://narodne-novine.nn.hr/clanci/sluzbeni/2008_07_84_2720.html))

O zahtjevima prema članku 22. Uredbe br. 861/2007. odlučuje rješenjem
općinski sud kao ovršni sud. Mjesna nadležnost suda utvrđuje se prema
pravilima o mjesnoj nadležnosti suda u ovršnom postupku.

O obustavi ovrhe i ukidanju provedenih ovršnih radnji u slučajevima iz
stavka 1. ovoga članka, sud odlučuje uz odgovarajuću primjenu odredaba
ovršnog postupka.

O odgodi ili ograničenju ovrhe prema odredbama članka 23. Uredbe br.
861/2007. sud odlučuje rješenjem protiv kojega posebna žalba nije
dopuštena. Rješenje ostaje na snazi do okončanja postupaka koje je
stranka pokrenula u smislu odredaba članka 23. Uredbe br. 861/2007,
odnosno do drukčije odluke suda donesene u povodu prijedloga bilo koje
od stranaka.

[]{#_Toc108615826 .anchor}Dio peti PRIJELAZNE I ZAVRŠNE ODREDBE

Članak 508.

Ako je prije stupanja na snagu ovog Zakona donesena prvostupanjska
presuda ili rješenje kojim se postupak pred prvostupanjskim sudom
završava, daljnji postupak provest će se prema dosadašnjim propisima.

Ako nakon stupanja na snagu ovog Zakona bude ukinuta prvostupanjska
odluka iz stavka 1. ovog članka, daljnji postupak provest će se prema
ovom Zakonu.

O zahtjevu za zaštitu zakonitosti koji je do dana stupanja na snagu ovog
Zakona podignut pred nadležnim sudom prema dosadašnjim propisima
rješavat će se prema tim propisima.

Članak 509.

Na dan stupanja na snagu ovog Zakona prestaju važiti:

1\) Zakon o parničnom postupku (»Službeni list FNRJ«, br. 4/57. i 52/61.
i »Službeni list SFRJ«, br. 12/65., 1/71., 23/72. i 6/74.);

2\) Zakon o rješavanju sporova i međusobnih poslovnih odnosa
organizacija udruženog rada pred stalnim izbranim sudovima (»Službeni
list SFRJ«, br. 22/73.);

3\) Odredbe čl. 40. do 45. Zakona o Saveznom sudu (»Službeni list SFRJ«,
br. 21/74.).

Odredbe Zakona o parničnom postupku o stvarnoj nadležnosti i o postupku
u bračnim sporovima i sporovima o utvrđivanju i osporavanju očinstva
važe, prema čl. 154. i 15. stavku 2. Ustavnog zakona o provođenju Ustava
SFRJ, do dana određenog republičkim zakonom.

Članak 510.

Do donošenja ovog zakona o izvršnom postupku, u pogledu nadležnosti suda
za odlučivanje o zahtjevu za zaštitu zakonitosti nadležnost javnog
tužitelja protiv pravomoćnih odluka sudova donesenih u izvršnom
postupku, uvjeta za podnošenje zahtjeva i postupka na odgovarajući će se
način primjenjivati odredbe ovog Zakona (čl. 401. do 415.).

Članak 511.

Odredbe članka 468. ovog Zakona primjenjivat će se od dana određenog
republičkim zakonom.

Članak 512.

Ovaj Zakon stupa na snagu 1. srpnja 1977.

**Prijelazne i završne odredbe iz NN 25/13**

Članak 98.x

Ministar nadležan za poslove pravosuđa donijet će odluku o ispunjavanju
uvjeta za isticanje presude na e-oglasnoj ploči sudova u skladu s
odredbama ovoga Zakona, kad se za to ispune uvjeti na pojedinom sudu.

Do donošenja odluke iz stavka 1. ovoga članka sud će stranci koja je
bila uredno obaviještena o ročištu na kojem se presuda objavljuje
dostaviti presudu prema odredbama ovoga Zakona o dostavi pismena.

Članak 99.

Pravilnik iz članka 492.a stavka 5. i članka 492.b stavka 8. Zakona
dodanih člankom 93. ovoga Zakona ministar nadležan za poslove pravosuđa
donijet će u roku od 90 dana od dana stupanja na snagu ovoga Zakona.

Članak 100.

Stupanjem na snagu ovoga Zakona prestaje važiti odredba članka 266.a
Obiteljskog zakona (»Narodne novine«, br. 116/03., 17/04., 136/04.,
107/07., 57/11. i 61/11.).

Članak 101.x

Na dan stupanja na snagu ovoga Zakona u Ovršnom zakonu (»Narodne
novine«, br. 112/12.) u članku 26. stavku 1. brojka: »1.000,00«
zamjenjuje se brojkom: »5.000,00«, a brojka: »5.000,00« brojkom:
»10.000,00«.

Članak 102.

Postupci pokrenuti prije stupanja na snagu ovoga Zakona dovršit će se
primjenom odredbi Zakona o parničnom postupku (»Narodne novine«, br.
53/91., 91/92., 112/99., 88/01., 117/03., 88/05., 2/07., 84/08., 96/08.,
123/08., 57/11. i 148/11.).

Iznimno od odredbe stavka 1. ovoga članka, odredbe članka 1., članka 2.,
članka 6., članka 10. do članka 17., članka 19., članka 21. do 30.,
članka 35. do 38., članka 41. do članka 50., članka 52., članka 53.,
članka 57., članka 61., članka 71., članka 73. do članka 79., članka
81., članka 82., članka 93., članka 95., članka 96. stavka 1. i 2.,
članka 97., članka 98. i članka 101. ovoga Zakona primjenjivat će se na
postupke pokrenute prije stupanja na snagu ovoga Zakona.

Odredbe članka 9., članka 80. i članka 84. ovoga Zakona primjenjivat će
se na postupke u kojima na dan stupanja na snagu ovoga Zakona nije
donesena prvostupanjska odluka.

Članak 103.

Ovaj Zakon objavit će se u »Narodnim novinama«, a stupa na snagu 1.
travnja 2013.

**Prijelazne i završne odredbe iz NN 117/03**

Članak 281.

U cijelom tekstu Zakona, riječ: »član« zamjenjuje se riječju: »čla­nak«,
riječ: »krivično« zamjenjuje se riječju: »kazneno«, ri­ječ: »porodično«
zamjenjuje se riječju: »obiteljsko«, riječ: »takse« zamjenjuje se
riječju: »pristojbe«, sve u odgovarajućem padežu.

Članak 282.

Na parnične postupke pokrenute do stupanja na snagu ovoga Zakona
primjenjivat će se odredbe ovoga Zakona, osim kada je ovim Zakonom
drugačije određeno.

Članak 283.

Postupak koji je na dan stupanja na snagu ovoga Zakona bio pokrenut pred
sudom koji je bio stvarno nadležan po propisima koji su do tada bili na
snazi nastavit će se pred tim sudom.

Članak 284.

Odredbe članka 18., 21., 22., 30., 45., 46., 76., 77., 145., 146., 147.,
157., 180., 182., 251., 252., 269., 270., 271., 273., 275., 276., 278.,
279. i 280. ovoga Zakona primjenjivat će se samo na postupke u kojima je
nakon stupanja na snagu ovoga Zakona podnesena tužba, prijedlog za
izdavanje platnog naloga ili prijedlog za ovrhu na temelju vjerodostojne
isprave.

Odredbe članka 23. ovoga Zakona primjenjivat će se na pravne lijekove
koji su u drugostupanjskom odnosno revizijskom sudu primljeni nakon
stupanja na snagu ovoga Zakona.

Odredba članka 59. ovoga Zakona primjenjivat će se ako je poziv stranci
dostavljen nakon stupanja na snagu ovoga Zakona.

Odredbe članka 108. ovoga Zakona primjenjivat će se samo na postupke u
kojima je razlog za prekid postupka nastao nakon stupanja na snagu ovoga
Zakona.

Odredbe članka 195., 197., 198., 205., 208., 219., 220., 222., 223.,
224., 225., 226., 227., 228., 229., 230., 231., 232., 233., 234., 236.,
237., 238., 239., 240., 241., 242., 243., 244., 245., 246., 248., 249.,
250. i 266. ovoga Zakona primjenjivat će se samo na postupke u kojima je
glavna rasprava pred prvostupanjskim sudom zaključena nakon stupanja na
snagu ovoga Zakona.

Odredbe članka 54. ovoga Zakona primjenjivat će se samo na podneske
predane sudu nakon stupanja na snagu ovoga Zakona.

Članak 285.

U sudskim postupcima u kojima se na odgovarajući način primjenjuju
odredbe Zakona o parničnom postupku zahtjev za zaštitu zakonitosti ne
može se izjaviti ako je postupak pred prvostupanjskim sudom okončan
nakon stupanja na snagu ovoga Zakona.

U postupcima iz stavka 1. ovoga članka može se podnijeti revizija iz
članka 382. stavka 2. (članak 219. ovoga Zakona).

**SUDSKA PRAKSA:, [Rješenje](https://www.zakon.hr/cms.htm?id=26055),
[Rješenje](https://www.zakon.hr/cms.htm?id=23269)**

Članak 286.

U Zakonu o sudovima (»Narodne novine«, broj 3/94., 100/96., 115/97.,
131/97., 129/00., 67/01. i 5/02.) u članku 19. točki 2. riječi: »pravnih
osoba« brišu se.

Članak 287.

Ovaj Zakon stupa na snagu 1. prosinca 2003.

#### Prijelazne i završne odredbe iz NN 84/08

Članak 50.

U cijelom tekstu Zakona o parničnom postupku (»Narodne novine«, br.
53/91., 91/92., 112/99., 88/01., 117/03., 88/05. i 2/07.) riječi:
»starateljstvo« i »tijelo starateljstva« u određenim padežima zamjenjuju
se riječima: »skrbništvo«, odnosno »centar za socijalnu skrb« u
odgovarajućim padežima.

Članak 51.

Ministar nadležan za unutarnje poslove donijet će pravilnik iz članka
143.a ovog Zakona u roku od tri mjeseca od dana stupanja na snagu ovoga
Zakona.\
Ministar nadležan za poslove pravosuđa donijet će pravilnike iz članka
505.a stavka 2. i članka 506. stavka 2. ovoga Zakona u roku od tri
mjeseca od dana stupanja na snagu odredaba članka 49. ovoga Zakona.

Članak 52.

Ovaj Zakon će se primjenjivati na sve postupke koji budu u tijeku na dan
njegova stupanja na snagu, ako odredbama ovoga članka nije drugačije
određeno.\
Odredbe članka 2., članka 19., članka 39., članka 44., članka 46.,
članka 47. i članka 48. ovoga Zakona neće se primjenjivati na postupke
pokrenute prije stupanja na snagu ovoga Zakona.\
Odredba članka 28. ovoga Zakona neće se primjenjivati na postupke u
kojima je donijeta prvostupanjska presuda prije stupanja na snagu ovoga
Zakona.\
Odredbe članka 29. do 37., članka 40. i članka 46. ovoga Zakona neće se
primjenjivati na postupke u kojima je donijeta drugostupanjska presuda
prije stupanja na snagu ovoga Zakona.

Članak 53.

Ovaj Zakon objavit će se u »Narodnim novinama«, a stupa na snagu 1.
listopada 2008. osim odredbe članka 49. koja stupa na snagu na dan
prijama Republike Hrvatske u Europsku uniju.

#### Prijelazne i završne odredbe iz NN 57/11

Članak 50.

Ministar nadležan za poslove pravosuđa, na prijedlog predsjednika suda,
donijet će odluku o ispunjavanju uvjeta za korištenje tonskog snimanja
ročišta u skladu s odredbama ovoga Zakona, kad se za to ispune uvjeti na
pojedinom sudu.

Članak 51.

U Zakonu o sudovima (»Narodne novine«, br. 150/05., 16/07., 113/08.,
153/09., 116/10. i 27/11.) u članku 10. dodaje se stavak 6. koji glasi:

»(6) Odluka o materijalnim troškovima iz ovoga članka donijet će se
zajedno s odlukom o troškovima postupka.«.

Članak 52.

U Obiteljskom zakonu (»Narodne novine«, br. 116/03., 17/04., 136/04. i
107/07.) iza članka 266. dodaje se članak 266.a koji glasi:

»Članak 266.a

U parničnim postupcima iz ovoga Zakona prvostupanjska se odluka u povodu
žalbe može ukinuti i predmet vratiti prvostupanjskom sudu na ponovno
suđenje najviše jedanput.

Ako drugostupanjski sud nađe da bi prvostupanjsku presudu trebalo
ukinuti i nakon što je ona bila već jedanput ukinuta u povodu žalbe i
predmet vraćen prvostupanjskom sudu na ponovno suđenje, drugostupanjski
će sud sam provesti postupak uz odgovarajuću primjenu odredaba o
postupku pred prvostupanjskim sudom radi otklanjanja nedostataka zbog
koji bi prvostupanjsku odluku trebalo ponovno ukinuti i predmet vratiti
prvostupanjskom sudu na ponovno suđenje.

U slučaju iz stavka 2. ovoga članka odredbe članka 373.a do 373.c Zakona
o parničnom postupku primjenjuju se na odgovarajući način.

U slučaju iz stavka 2. ovoga članka revizija iz članka 382. stavka 1.
Zakona o parničnom postupku je uvijek dopuštena.«.

Članak 53.

Ovaj Zakon će se primjenjivati na sve postupke koji budu u tijeku na dan
njegova stupanja na snagu, ako odredbama ovoga članka nije drugačije
određeno.

Odredbe članka 7., 8., 9. i članka 10. stavka 1. i 11. ovoga Zakona neće
se primjenjivati na postupke pokrenute prije stupanja na snagu ovoga
Zakona.

Odredbe članka 44., članka 48. u dijelu kojim se dodaje članak 497.b i
članka 52. ovoga Zakona primjenjuju se na postupke u kojima na dan
stupanja ovoga Zakona nije donesena prvostupanjska odluka.

Odredbe članka 29. do 42. i članka 47. ovoga Zakona neće se
primjenjivati na postupke u kojima je drugostupanjska odluka donesena
prije stupanja na snagu ovoga Zakona.

Članak 54.

Ovaj Zakon stupa na snagu osmoga dana od dana objave u »Narodnim
novinama«, osim odredbi članka 14., članka 29. u dijelu koji se odnosi
na Europski sud i članka 49. koje stupaju na snagu na dan prijama
Republike Hrvatske u Europsku uniju.

#### Prijelazne i završne odredbe iz NN 25/13

Članak 98.x

Ministar nadležan za poslove pravosuđa donijet će odluku o ispunjavanju
uvjeta za isticanje presude na e-oglasnoj ploči sudova u skladu s
odredbama ovoga Zakona, kad se za to ispune uvjeti na pojedinom sudu.

Do donošenja odluke iz stavka 1. ovoga članka sud će stranci koja je
bila uredno obaviještena o ročištu na kojem se presuda objavljuje
dostaviti presudu prema odredbama ovoga Zakona o dostavi pismena.

Članak 99.

Pravilnik iz članka 492.a stavka 5. i članka 492.b stavka 8. Zakona
dodanih člankom 93. ovoga Zakona ministar nadležan za poslove pravosuđa
donijet će u roku od 90 dana od dana stupanja na snagu ovoga Zakona.

Članak 100.

Stupanjem na snagu ovoga Zakona prestaje važiti odredba članka 266.a
Obiteljskog zakona (»Narodne novine«, br. 116/03., 17/04., 136/04.,
107/07., 57/11. i 61/11.).

Članak 101.x

Na dan stupanja na snagu ovoga Zakona u Ovršnom zakonu (»Narodne
novine«, br. 112/12.) u članku 26. stavku 1. brojka: »1.000,00«
zamjenjuje se brojkom: »5.000,00«, a brojka: »5.000,00« brojkom:
»10.000,00«.

Članak 102.

Postupci pokrenuti prije stupanja na snagu ovoga Zakona dovršit će se
primjenom odredbi Zakona o parničnom postupku (»Narodne novine«, br.
53/91., 91/92., 112/99., 88/01., 117/03., 88/05., 2/07., 84/08., 96/08.,
123/08., 57/11. i 148/11.).

Iznimno od odredbe stavka 1. ovoga članka, odredbe članka 1., članka 2.,
članka 6., članka 10. do članka 17., članka 19., članka 21. do 30.,
članka 35. do 38., članka 41. do članka 50., članka 52., članka 53.,
članka 57., članka 61., članka 71., članka 73. do članka 79., članka
81., članka 82., članka 93., članka 95., članka 96. stavka 1. i 2.,
članka 97., članka 98. i članka 101. ovoga Zakona primjenjivat će se na
postupke pokrenute prije stupanja na snagu ovoga Zakona.

Odredbe članka 9., članka 80. i članka 84. ovoga Zakona primjenjivat će
se na postupke u kojima na dan stupanja na snagu ovoga Zakona nije
donesena prvostupanjska odluka.

Članak 103.

Ovaj Zakon objavit će se u »Narodnim novinama«, a stupa na snagu 1.
travnja 2013.

#### Prijelazne i završne odredbe iz NN 70/19

Članak 116.

Odredba članka 295. stavka 2. Zakona o parničnom postupku (»Narodne
novine«, br. 53/91., 91/92., 112/99., 88/01., 117/03., 88/05., 2/07.,
84/08., 96/08., 123/08., 57/11., 148/11. -- pročišćeni tekst, 25/13. i
89/14. -- Odluka Ustavnog suda Republike Hrvatske) primjenjivat će se i
na postupke koji su pokrenuti prije stupanja na snagu Zakona o izmjenama
i dopunama Zakona o parničnom postupku (»Narodne novine«, br. 25/13.).

Članak 117.

Postupci pokrenuti prije stupanja na snagu ovoga Zakona dovršit će se
primjenom odredbi Zakona o parničnom postupku (»Narodne novine«, br.
53/91., 91/92., 112/99., 88/01., 117/03., 88/05., 2/07., 84/08., 96/08.,
123/08., 57/11., 148/11. -- pročišćeni tekst, 25/13. i 89/14. -- Odluka
Ustavnog suda Republike Hrvatske).

Iznimno od odredbe stavka 1. ovoga članka, odredbe članka 2., članaka 8.
i 9., članaka 11. i 12., članaka 15., 16. i 17., članka 19., članka 25.,
članaka 35. do 39., članka 53., članaka 55. i 56., članaka 58. i 59.,
članaka 65. i 66., članaka 94. i 95. te članka 104. ovoga Zakona
primjenjivat će se i na sve postupke u tijeku, a članak 41. stavak 2.
točka 3. i članak 108. ovoga Zakona primjenjivati će se i na sve
postupke u tijeku u kojima do stupanja na snagu ovoga Zakona nije
održano pripremno ročište ili je održano pripremno ročište, ali nije
zaključen prethodni postupak.

Iznimno od odredbe stavka 1. ovoga članka, odredbe članaka 28. do 31. te
članka 97. ovoga Zakona primjenjivat će se i na sve postupke u tijeku u
kojima do stupanja na snagu ovoga Zakona nije donesena prvostupanjska
odluka.

Iznimno od odredbe stavka 1. ovoga članka, odredbe ovoga Zakona o
reviziji primjenjivati će se i na sve postupke u tijeku u kojima do
stupanja na snagu ovoga Zakona nije donesena drugostupanjska odluka.

Članak 118.

Obvezna elektronička komunikacija općinskih sudova s državnim tijelima,
državnim odvjetništvom, odvjetnicima, javnim bilježnicima, sudskim
vještacima, sudskim procjeniteljima, sudskim tumačima, stečajnim
upraviteljima, povjerenicima te pravnim osobama primjenjivat će se i na
sve postupke u tijeku kada ministar nadležan za poslove pravosuđa donese
odluku o ispunjavanju uvjeta za elektroničku komunikaciju za općinske
sudove, a nakon što se za to ispune uvjeti na svim općinskim sudovima.

Obvezna elektronička komunikacija sudova i pravnih osoba primjenjivat će
se i na sve postupke u tijeku kada ministar nadležan za poslove
pravosuđa donese odluku o ispunjavanju uvjeta za elektroničku
komunikaciju.

Sve pravne osobe dužne su u roku od godine dana od dana stupanja na
snagu ovoga Zakona zatražiti pristup informacijskom sustavu elektroničke
komunikacije sa sudovima putem ministarstva nadležnog za poslove
pravosuđa.

Dok se ne ispune uvjeti za elektroničku komunikaciju, obveznim
sudionicima elektroničke komunikacije s općinskim sudovima (stavak 1.
ovoga članka) i pravnim osobama (stavak 3. ovoga članka) dostava se
obavlja po pravilima Zakona o parničnom postupku (»Narodne novine«, br.
53/91., 91/92., 112/99., 88/01., 117/03., 88/05., 2/07., 84/08., 96/08.,
123/08., 57/11., 148/11. -- pročišćeni tekst, 25/13. i 89/14. -- Odluka
Ustavnog suda Republike Hrvatske).

Članak 119.

Postupke u kojima, u trenutku stupanja na snagu ovoga Zakona, postoji
pravomoćno rješenje o prekidu zbog razloga navedenog u članku 212. točki
4. Zakona o parničnom postupku (»Narodne novine«, br. 53/9., 91/92.,
112/99., 88/01., 117/03., 88/05., 2/07., 84/08., 96/08., 123/08.,
57/11., 148/11. -- pročišćeni tekst, 25/13. i 89/14. -- Odluka Ustavnog
suda Republike Hrvatske) sud može nastaviti i istodobno obustaviti ako
pravni sljednik pravne osobe ne preuzme postupak ili protivna strana ne
predloži da ga sud pozove da to učini u roku od tri mjeseca od stupanja
na snagu ovoga Zakona.

Na postupke u kojima do stupanja na snagu ovoga Zakona nije doneseno
pravomoćno rješenje o prekidu zbog razloga navedenog u članku 212. točki
4. Zakona o parničnom postupku (»Narodne novine«, br. 53/91., 91/92.,
112/99., 88/01., 117/03., 88/05., 2/07., 84/08., 96/08., 123/08.,
57/11., 148/11. -- pročišćeni tekst, 25/13. i 89/14. -- Odluka Ustavnog
suda Republike Hrvatske) primjenjuje se odredba članka 44. ovoga Zakona.

Odluke iz stavaka 1. i 2. ovoga članka ovlašteni su donijeti i sudski
savjetnici.

Članak 120.

Ministar nadležan za poslove pravosuđa donijet će u roku od 30 dana od
dana stupanja na snagu ovoga Zakona pravilnike iz članaka 11. i 13.
ovoga Zakona.

Članak 121.

Ovaj Zakon objavit će se u »Narodnim novinama«, a stupa na snagu 1.
rujna 2019.

**Prijelazne i završne odredbe iz NN 80/22**

Članak 107.

Postupci pokrenuti prije stupanja na snagu ovoga Zakona dovršit će se
primjenom odredbi [Zakona o parničnom
postupku](https://www.zakon.hr/z/3196/Zakon-o-parni%C4%8Dnom-postupku-2019-2022)
(»Narodne novine«, br. 53/91., 91/92., 112/99., 88/01., 117/03., 88/05.,
2/07., 84/08., 96/08. -- Odluka Ustavnog suda Republike Hrvatske.,
123/08., 57/11., 148/11. -- pročišćeni tekst, 25/13., 89/14. -- Odluka
Ustavnog suda Republike Hrvatske i 70/19.).

Iznimno od odredbe stavka 1. ovoga članka, odredbe članaka 2., 5. do 7.,
10., 11., 17., 20. do 27., 31., 33., 46., 49., 50., 54., 55., 57., 74.
do 76., 78., 79., 84., 85. i 88. ovoga Zakona primjenjuju se na postupke
pokrenute prije stupanja na snagu ovoga Zakona.

Iznimno od odredbe stavka 1. ovoga članka, odredba članka 29. ovoga
Zakona primjenjuje se na postupke pokrenute prije stupanja na snagu
ovoga Zakona u kojima, u trenutku stupanja na snagu ovoga Zakona, ne
postoji pravomoćno rješenje o zastoju postupka zbog razloga navedenog u
člancima 186.f i 186.g Zakona o parničnom postupku (»Narodne novine«,
br. 53/91., 91/92., 112/99., 88/01., 117/03., 88/05., 2/07., 84/08.,
96/08. -- Odluka Ustavnog suda Republike Hrvatske, 123/08., 57/11.,
148/11. -- pročišćeni tekst, 25/13., 89/14. -- Odluka Ustavnog suda
Republike Hrvatske i 70/19.).

Iznimno od odredbe stavka 1. ovoga članka, nakon donošenja odluke iz
članka 17. ovoga Zakona, odredbe članaka 12. do 16., 18., 19., 34. do
36., 45., 47., 48., 52., 53., 56. i 83. ovoga Zakona primjenjivat će se
na postupke u tijeku.

Iznimno od odredbe stavka 1. ovoga članka, odredbe članaka 58. do 73.
ovoga Zakona o reviziji primjenjivat će se i na sve postupke u tijeku u
kojima do stupanja na snagu ovoga Zakona nije donesena drugostupanjska
odluka.

Od stupanja na snagu ovoga Zakona na reviziju propisanu posebnim
zakonima primjenjivat će se odredbe ovoga Zakona o prijedlogu za
dopuštenje revizije i reviziji.

Iznimno od odredbe stavka 1. ovoga članka, odredbe članaka 90. do 93.
ovoga Zakona o oglednom postupku radi rješenja pitanja važnog za
jedinstvenu primjenu prava primjenjivat će se i na sve postupke u tijeku
u kojima do stupanja na snagu ovoga Zakona nije donesena odluka kojom se
dopušta prijedlog za rješenje pitanja važnog za jedinstvenu primjenu
prava.

Članak 108.

U svim parničnim postupcima koji su započeti prije 1. travnja 2013., u
kojima do stupanja na snagu ovoga Zakona nije donesena prvostupanjska
odluka te nije zaključen prethodni postupak, sud će u roku od šest
mjeseci od stupanja na snagu ovoga Zakona održati pripremno ročište na
kojem će zaključiti prethodni postupak i na istom ročištu održati glavnu
raspravu.

U slučaju ukidanja prvostupanjske odluke i vraćanja predmeta na ponovno
suđenje rok iz stavka 1. ovoga članka počinje teći od dana dostave
drugostupanjske odluke prvostupanjskom sudu.

Članak 109.

Sve fizičke osobe koje obavljaju registriranu djelatnost (obrtnici,
liječnici i dr.) u sporovima koji se tiču te djelatnosti dužne su u roku
od godinu dana od dana stupanja na snagu ovoga Zakona zatražiti pristup
informacijskom sustavu elektroničke komunikacije sa sudovima putem
ministarstva nadležnog za poslove pravosuđa.

Dok se ne ispune uvjeti za elektroničku komunikaciju s obveznim
sudionicima elektroničke komunikacije iz stavka 1. ovoga članka, dostava
tim osobama obavlja se po pravilima Zakona o parničnom postupku
(»Narodne novine«, br. 53/91., 91/92., 112/99., 88/01., 117/03., 88/05.,
2/07., 84/08., 96/08. -- Odluka Ustavnog suda Republike Hrvatske,
123/08., 57/11., 148/11. -- pročišćeni tekst, 25/13., 89/14. -- Odluka
Ustavnog suda Republike Hrvatske i 70/19.).

Članak 110.

Ministar nadležan za poslove pravosuđa donijet će u roku od 60 dana od
dana stupanja na snagu ovoga Zakona pravilnike iz članaka 11. i 17.
ovoga Zakona.

Ministar nadležan za poslove pravosuđa donijet će odluku iz članka 17.
ovoga Zakona do 1. listopada 2024.

Članak 111.

Ovaj Zakon stupa na snagu osmoga dana od dana objave u »Narodnim
novinama«, osim odredbi članaka 12. do 16., 18., 19., 34. do 36., 45.,
47., 48., 52., 53., 56. i 83. ovoga Zakona koje stupaju na snagu
donošenjem odluke iz članka 17. ovoga Zakona te odredbe članka 89. ovoga
Zakona koja stupa na snagu donošenjem posebnog propisa o predstavničkim
tužbama za zaštitu kolektivnih interesa potrošača.

**Prijelazne i završne odredbe iz NN 114/22**

Članak 17.

Ovaj Zakon objavit će se u »Narodnim novinama«, a stupa na snagu na dan
uvođenja eura kao službene valute u Republici Hrvatskoj.

**Prijelazne i završne odredbe iz NN 155/23**

Članak 8.

Ovaj Zakon stupa na snagu osmoga dana od dana objave u »Narodnim
novinama«.
