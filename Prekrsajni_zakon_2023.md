## PREKRŠAJNI ZAKON

[PRVI DIO MATERIJALNOPRAVNE ODREDBE Glava prva (I.) TEMELJNE ODREDBE
[3](#prvi-dio-materijalnopravne-odredbe-glava-prva-i.-temeljne-odredbe)](#prvi-dio-materijalnopravne-odredbe-glava-prva-i.-temeljne-odredbe)

[Glava druga (II.) PRIMJENA PREKRŠAJNOG PRAVA REPUBLIKE HRVATSKE
[4](#glava-druga-ii.-primjena-prekršajnog-prava-republike-hrvatske)](#glava-druga-ii.-primjena-prekršajnog-prava-republike-hrvatske)

[Glava treća (III.) PREKRŠAJ
[6](#glava-treća-iii.-prekršaj)](#glava-treća-iii.-prekršaj)

[Glava četvrta (IV.) KRIVNJA
[7](#glava-četvrta-iv.-krivnja)](#glava-četvrta-iv.-krivnja)

[Glava peta (V.) KAZNE I KAŽNJAVANJE
[8](#glava-peta-v.-kazne-i-kažnjavanje)](#glava-peta-v.-kazne-i-kažnjavanje)

[Glava šesta (VI.) MJERE UPOZORENJA
[11](#glava-šesta-vi.-mjere-upozorenja)](#glava-šesta-vi.-mjere-upozorenja)

[Glava sedma (VII.) ZAŠTITNE MJERE
[12](#glava-sedma-vii.-zaštitne-mjere)](#glava-sedma-vii.-zaštitne-mjere)

[Glava osma (VIII.) PRIMJENA PREKRŠAJNOG PRAVA REPUBLIKE HRVATSKE PREMA
PRAVNIM OSOBAMA I S NJOM IZJEDNAČENIM SUBJEKTIMA
[15](#glava-osma-viii.-primjena-prekršajnog-prava-republike-hrvatske-prema-pravnim-osobama-i-s-njom-izjednačenim-subjektima)](#glava-osma-viii.-primjena-prekršajnog-prava-republike-hrvatske-prema-pravnim-osobama-i-s-njom-izjednačenim-subjektima)

[Glava deveta (IX.) PRIMJENA MATERIJALNOPRAVNIH ODREDBI OVOGA ZAKONA
PREMA MALOLJETNIM POČINITELJIMA PREKRŠAJA
[16](#glava-deveta-ix.-primjena-materijalnopravnih-odredbi-ovoga-zakona-prema-maloljetnim-počiniteljima-prekršaja)](#glava-deveta-ix.-primjena-materijalnopravnih-odredbi-ovoga-zakona-prema-maloljetnim-počiniteljima-prekršaja)

[Glava deseta (X.) ODUZIMANJE IMOVINSKE KORISTI, ODUZIMANJE PREDMETA,
REHABILITACIJA, PODACI IZ PREKRŠAJNE EVIDENCIJE I PRAVNA POSLJEDICA
OSUDE
[18](#glava-deseta-x.-oduzimanje-imovinske-koristi-oduzimanje-predmeta-rehabilitacija-podaci-iz-prekršajne-evidencije-i-pravna-posljedica-osude)](#glava-deseta-x.-oduzimanje-imovinske-koristi-oduzimanje-predmeta-rehabilitacija-podaci-iz-prekršajne-evidencije-i-pravna-posljedica-osude)

[DRUGI DIO POSTUPOVNE ODREDBE
[20](#drugi-dio-postupovne-odredbe)](#drugi-dio-postupovne-odredbe)

[Glava jedanaesta (XI.) UVODNE ODREDBE
[20](#glava-jedanaesta-xi.-uvodne-odredbe)](#glava-jedanaesta-xi.-uvodne-odredbe)

[Glava dvanaesta (XII.) NADLEŽNOST SUDOVA I TIJELA DRŽAVNE UPRAVE
[22](#glava-dvanaesta-xii.-nadležnost-sudova-i-tijela-državne-uprave)](#glava-dvanaesta-xii.-nadležnost-sudova-i-tijela-državne-uprave)

[Glava trinaesta (XIII.) IZUZEĆE
[24](#glava-trinaesta-xiii.-izuzeće)](#glava-trinaesta-xiii.-izuzeće)

[Glava četrnaesta (XIV.) SUBJEKTI PREKRŠAJNOG POSTUPKA
[25](#glava-četrnaesta-xiv.-subjekti-prekršajnog-postupka)](#glava-četrnaesta-xiv.-subjekti-prekršajnog-postupka)

[Glava petnaesta (XV.) PODNESCI I ZAPISNICI
[31](#glava-petnaesta-xv.-podnesci-i-zapisnici)](#glava-petnaesta-xv.-podnesci-i-zapisnici)

[Glava šesnaesta (XVI.) ROKOVI I POVRAT U PRIJAŠNJE STANJE
[33](#glava-šesnaesta-xvi.-rokovi-i-povrat-u-prijašnje-stanje)](#glava-šesnaesta-xvi.-rokovi-i-povrat-u-prijašnje-stanje)

[1. ROKOVI [33](#rokovi)](#rokovi)

[2. POVRAT U PRIJAŠNJE STANJE
[33](#povrat-u-prijašnje-stanje)](#povrat-u-prijašnje-stanje)

[Glava sedamnaesta (XVII.) MJERE ZA OSIGURANJE NAZOČNOSTI OKRIVLJENIKA I
USPJEŠNO PROVOĐENJE PREKRŠAJNOG POSTUPKA
[34](#glava-sedamnaesta-xvii.-mjere-za-osiguranje-nazočnosti-okrivljenika-i-uspješno-provođenje-prekršajnog-postupka)](#glava-sedamnaesta-xvii.-mjere-za-osiguranje-nazočnosti-okrivljenika-i-uspješno-provođenje-prekršajnog-postupka)

[1. ZAJEDNIČKE ODREDBE [34](#zajedničke-odredbe)](#zajedničke-odredbe)

[2. POZIV I DOVOĐENJE [35](#poziv-i-dovođenje)](#poziv-i-dovođenje)

[3. MJERE OPREZA I JAMSTVO
[36](#mjere-opreza-i-jamstvo)](#mjere-opreza-i-jamstvo)

[4. UHIĆENJE I ZADRŽAVANJE
[38](#uhićenje-i-zadržavanje)](#uhićenje-i-zadržavanje)

[5. MJERE U POSEBNIM SLUČAJEVIMA
[39](#mjere-u-posebnim-slučajevima)](#mjere-u-posebnim-slučajevima)

[Glava osamnaesta (XVIII.) TROŠKOVI PREKRŠAJNOG POSTUPKA
[40](#glava-osamnaesta-xviii.-troškovi-prekršajnog-postupka)](#glava-osamnaesta-xviii.-troškovi-prekršajnog-postupka)

[Glava devetnaesta (XIX.) IMOVINSKOPRAVNI ZAHTJEVI
[41](#glava-devetnaesta-xix.-imovinskopravni-zahtjevi)](#glava-devetnaesta-xix.-imovinskopravni-zahtjevi)

[Glava dvadeseta (XX.) ODLUKE U PREKRŠAJNOM POSTUPKU I NJIHOVO DONOŠENJE
[42](#glava-dvadeseta-xx.-odluke-u-prekršajnom-postupku-i-njihovo-donošenje)](#glava-dvadeseta-xx.-odluke-u-prekršajnom-postupku-i-njihovo-donošenje)

[Glava dvadesetprva (XXI.) DOSTAVA ODLUKA, PODNESAKA I DOPISA TE
RAZGLEDANJE SPISA
[42](#glava-dvadesetprva-xxi.-dostava-odluka-podnesaka-i-dopisa-te-razgledanje-spisa)](#glava-dvadesetprva-xxi.-dostava-odluka-podnesaka-i-dopisa-te-razgledanje-spisa)

[Glava dvadesetdruga (XXII.) IZVRŠENJE ODLUKA I OSTALE ODREDBE
[45](#glava-dvadesetdruga-xxii.-izvršenje-odluka-i-ostale-odredbe)](#glava-dvadesetdruga-xxii.-izvršenje-odluka-i-ostale-odredbe)

[1. IZVRŠENJE ODLUKA [45](#izvršenje-odluka)](#izvršenje-odluka)

[1.a POSTUPAK IZVRŠAVANJA RADA ZA OPĆE DOBRO U PREKRŠAJNOM POSTUPKU
[46](#a-postupak-izvršavanja-rada-za-opće-dobro-u-prekršajnom-postupku)](#a-postupak-izvršavanja-rada-za-opće-dobro-u-prekršajnom-postupku)

[2. OSTALE ODREDBE [48](#ostale-odredbe)](#ostale-odredbe)

[Glava dvadesettreća (XXIII.) TIJEK POSTUPKA DO DONOŠENJA PRESUDE
[49](#glava-dvadesettreća-xxiii.-tijek-postupka-do-donošenja-presude)](#glava-dvadesettreća-xxiii.-tijek-postupka-do-donošenja-presude)

[1. IZVIDI I HITNO IZVOĐENJE DOKAZA
[49](#izvidi-i-hitno-izvođenje-dokaza)](#izvidi-i-hitno-izvođenje-dokaza)

[2. POKRETANJE PREKRŠAJNOG POSTUPKA I PRIPREME ZA GLAVNU RASPRAVU
[50](#pokretanje-prekršajnog-postupka-i-pripreme-za-glavnu-raspravu)](#pokretanje-prekršajnog-postupka-i-pripreme-za-glavnu-raspravu)

[3. GLAVNA RASPRAVA [52](#glavna-rasprava)](#glavna-rasprava)

[Glava dvadesetčetvrta (XXIV.) PRESUDA
[56](#glava-dvadesetčetvrta-xxiv.-presuda)](#glava-dvadesetčetvrta-xxiv.-presuda)

[Glava dvadesetpeta (XXV.) PREKRŠAJNI POSTUPAK PRED TIJELIMA DRŽAVNE
UPRAVE
[58](#glava-dvadesetpeta-xxv.-prekršajni-postupak-pred-tijelima-državne-uprave)](#glava-dvadesetpeta-xxv.-prekršajni-postupak-pred-tijelima-državne-uprave)

[Glava dvadesetšesta (XXVI.) REDOVITI PRAVNI LIJEKOVI
[59](#glava-dvadesetšesta-xxvi.-redoviti-pravni-lijekovi)](#glava-dvadesetšesta-xxvi.-redoviti-pravni-lijekovi)

[1. ŽALBA PROTIV PRESUDE PRVOSTUPANJSKOG SUDA
[59](#žalba-protiv-presude-prvostupanjskog-suda)](#žalba-protiv-presude-prvostupanjskog-suda)

[2. ŽALBA PROTIV RJEŠENJA I PRAVNO SREDSTVO PROTIV NAREDBE
[63](#žalba-protiv-rješenja-i-pravno-sredstvo-protiv-naredbe)](#žalba-protiv-rješenja-i-pravno-sredstvo-protiv-naredbe)

[2. ZAHTJEV ZA IZVANREDNO UBLAŽAVANJE KAZNE
[65](#zahtjev-za-izvanredno-ublažavanje-kazne)](#zahtjev-za-izvanredno-ublažavanje-kazne)

[3. ZAHTJEV ZA ZAŠTITU ZAKONITOSTI
[65](#zahtjev-za-zaštitu-zakonitosti)](#zahtjev-za-zaštitu-zakonitosti)

[TREĆI DIO POSEBNI POSTUPCI I OSTALE ODREDBE
[66](#treći-dio-posebni-postupci-i-ostale-odredbe)](#treći-dio-posebni-postupci-i-ostale-odredbe)

[Glava dvadesetosma (XXVIII.) ŽURNI POSTUPAK
[66](#glava-dvadesetosma-xxviii.-žurni-postupak)](#glava-dvadesetosma-xxviii.-žurni-postupak)

[Glava dvadesetdeveta (XXIX.) POSTUPAK PREMA MALOLJETNIM POČINITELJIMA
PREKRŠAJA
[66](#glava-dvadesetdeveta-xxix.-postupak-prema-maloljetnim-počiniteljima-prekršaja)](#glava-dvadesetdeveta-xxix.-postupak-prema-maloljetnim-počiniteljima-prekršaja)

[Glava trideseta (XXX.) PREKRŠAJNI NALOG
[68](#glava-trideseta-xxx.-prekršajni-nalog)](#glava-trideseta-xxx.-prekršajni-nalog)

[1. OPĆE ODREDBE [68](#opće-odredbe)](#opće-odredbe)

[2. PREKRŠAJNI NALOG POJEDINIH OVLAŠTENIKA
[68](#prekršajni-nalog-pojedinih-ovlaštenika)](#prekršajni-nalog-pojedinih-ovlaštenika)

[3. SADRŽAJ I POSTUPAK IZDAVANJA I PRIGOVOR PROTIV PREKRŠAJNOG NALOGA
[69](#sadržaj-i-postupak-izdavanja-i-prigovor-protiv-prekršajnog-naloga)](#sadržaj-i-postupak-izdavanja-i-prigovor-protiv-prekršajnog-naloga)

[Glava tridesetprva (XXXI.) OBAVEZNI PREKRŠAJNI NALOG I NAPLATA NOVČANE
KAZNE NA MJESTU POČINJENJA PREKRŠAJA
[71](#glava-tridesetprva-xxxi.-obavezni-prekršajni-nalog-i-naplata-novčane-kazne-na-mjestu-počinjenja-prekršaja)](#glava-tridesetprva-xxxi.-obavezni-prekršajni-nalog-i-naplata-novčane-kazne-na-mjestu-počinjenja-prekršaja)

[1. OBAVEZNI PREKRŠAJNI NALOG
[71](#obavezni-prekršajni-nalog)](#obavezni-prekršajni-nalog)

[2. NAPLATA NOVČANE KAZNE NA MJESTU POČINJENJA PREKRŠAJA
[73](#naplata-novčane-kazne-na-mjestu-počinjenja-prekršaja)](#naplata-novčane-kazne-na-mjestu-počinjenja-prekršaja)

[Glava tridesetdruga (XXXII.) OSTALI POSEBNI POSTUPCI I RADNJE
[74](#glava-tridesetdruga-xxxii.-ostali-posebni-postupci-i-radnje)](#glava-tridesetdruga-xxxii.-ostali-posebni-postupci-i-radnje)

[Glava tridesettreća (XXXIII.) PRIJELAZNE I ZAVRŠNE ODREDBE
[75](#glava-tridesettreća-xxxiii.-prijelazne-i-završne-odredbe)](#glava-tridesettreća-xxxiii.-prijelazne-i-završne-odredbe)

[Prijelazne i završne odredbe iz NN 39/13
[76](#prijelazne-i-završne-odredbe-iz-nn-3913)](#prijelazne-i-završne-odredbe-iz-nn-3913)

[Prijelazne i završne odredbe iz NN 110/15
[76](#prijelazne-i-završne-odredbe-iz-nn-11015)](#prijelazne-i-završne-odredbe-iz-nn-11015)

## 

## PREKRŠAJNI ZAKON

#### PRVI DIO MATERIJALNOPRAVNE ODREDBE Glava prva (I.) TEMELJNE ODREDBE

Određenje prekršaja\
Članak 1. (NN [39/13](http://www.zakon.hr/cms.htm?id=381))

Prekršaji i prekršajnopravne sankcije propisuju se samo za ona ponašanja
kojima se tako povređuje ili ugrožava javni poredak, društvena
disciplina i društvene vrijednosti zajamčene i zaštićene Ustavom
Republike Hrvatske, međunarodnim pravom i zakonima čija zaštita nije
moguća bez prekršajnopravnog sankcioniranja, a njihova se zaštita ne
ostvaruje kaznenopravnom prisilom.

Članak 1.a (NN [39/13](http://www.zakon.hr/cms.htm?id=381),
[157/13](http://www.zakon.hr/cms.htm?id=607))

Ovaj Zakon sadrži odredbe usklađene sa sljedećim aktima Europske unije:

-- Direktivom 2010/64 od 20. listopada 2010. o pravu na tumačenje i
prijevod u kaznenom postupku,

-- Direktivom 2012/13/EU od 22. svibnja 2012. o pravu na informaciju u
kaznenom postupku,

-- Okvirnom odlukom Vijeća 2002/946/PUP od 28. studenoga 2002. o jačanju
kaznenog okvira s ciljem sprječavanja olakšavanja neovlaštenog ulaska,
tranzita i boravka.

Načelo zakonitosti\
Članak 2.

\(1\) Prekršaji i prekršajnopravne sankcije mogu se propisivati zakonom
i odlukama jedinica lokalne i područne (regionalne) samouprave.\
(2) Jedinice lokalne i područne (regionalne) samouprave mogu propisivati
prekršaje i prekršajnopravne sankcije samo za povrede propisa koje ona
donose na temelju svoje nadležnosti utvrđene Ustavom i zakonom i tu
ovlast ne mogu prenijeti na drugoga.\
(3) Nitko ne može biti kažnjen niti se prema njemu može primijeniti
druga prekršajnopravna sankcija za djelo koje prije nego je bilo
počinjeno nije bilo zakonom ili međunarodnim pravom ili odlukom jedinice
lokalne i područne (regionalne) samouprave određeno kao prekršaj i za
koji zakonom ili odlukom jedinice lokalne i područne (regionalne)
samouprave nije bilo propisano koja se vrsta i mjera prekršajnopravne
sankcije počinitelju može izreći, odnosno primijeniti.

Načelo primjene blažeg propisa i vremensko važenje prekršajnog
zakonodavstva\
Članak 3. (NN [39/13](http://www.zakon.hr/cms.htm?id=381))

\(1\) Prema počinitelju se primjenjuje propis koji je bio na snazi u
vrijeme kad je prekršaj počinjen.

\(2\) Ako se propis nakon počinjenja prekršaja, a prije donošenja
pravomoćne odluke o prekršaju, izmijeni jedanput ili više puta,
primijenit će se propis koji je najblaži za počinitelja.

\(3\) Ako se u slučajevima iz stavka 2. ovog članka izmijeni naziv ili
opis prekršaja ili izmijeni naziv propisa, sud će ispitati postoji li
pravni kontinuitet tako da činjenično stanje podvede pod biće
odgovarajućeg prekršaja iz novog propisa pa ako utvrdi da postoji,
primijenit će propis koji je blaži za počinitelja. Nema prekršaja ako
pravni kontinuitet ne postoji.

\(4\) Izmijeni li se propis za vrijeme trajanja počinjenja prekršaja,
primijenit će se propis koji je bio na snazi u vrijeme dovršenja radnje.

\(5\) Propis koji je na snazi samo za unaprijed određeno vrijeme ili
unaprijed odredivo vrijeme, primijenit će se na prekršaj počinjen u tom
vremenu i nakon njegova prestanka važenja ako tim propisom nije drukčije
propisano.

Načelo krivnje\
Članak 4.

Nitko ne može biti kažnjen niti se prema njemu može primijeniti druga
prekršajnopravna sankcija ako nije kriv za počinjeni prekršaj.

Vrste prekršajnopravnih sankcija\
Članak 5.

\(1\) Prekršajnopravne sankcije koje se mogu propisati zakonom kojim se
propisuje prekršaj i koje se mogu izreći odnosno primijeniti prema
počinitelju prekršaja su:\
1. kazna (novčana i zatvor),\
2. zaštitne mjere, sukladno članku 50. stavku 2. ovoga Zakona.\
(2) Prekršajnopravne sankcije koje se propisuju ovim Zakonom su:\
1. mjere upozorenja (opomena i uvjetna osuda),\
2. zaštitne mjere (članak 50. stavak 1.),\
3. odgojne mjere.\
(3) Prekršajnopravna sankcija koja se može propisati odlukom jedinice
lokalne i područne (regionalne) samouprave kojom se propisuje prekršaj i
izreći počinitelju prekršaja jest novčana kazna.\
(4) Za svaku vrstu prekršajnopravnih sankcija propisom se određuje
njihova visina, odnosno trajanje i nijedna se prekršajnopravna sankcija
ne može propisati ni izreći, odnosno primijeniti u neodređenoj visini
ili na neodređeno vrijeme, osim ako ovim Zakonom nije određeno drukčije.

Opća svrha prekršajnopravnih sankcija\
Članak 6.

Opća svrha propisivanja i izricanja ili primjene svih prekršajnopravnih
sankcija jest da svi građani poštuju pravni sustav i da nitko ne počini
prekršaj, te da se počinitelji prekršaja ubuduće tako ponašaju.

Ograničenja u propisivanju i primjeni prekršajnopravnih sankcija\
Članak 7.

Određujući sadržaj prekršajnopravnih sankcija i način njihove primjene,
počinitelju prekršaja mogu biti ograničene njegove slobode i prava samo
u mjeri koja odgovara vrsti prekršajnopravne sankcije i njezinoj svrsi
određenoj zakonom, bez prouzročenja tjelesnih ili duševnih patnji,
nečovječnog postupanja ili ponižavajućeg odnosa, uz poštovanje ljudskog
dostojanstva i osobnosti.

Pravo na rehabilitaciju\
Članak 8.

Počinitelj prekršaja koji je pravomoćno proglašen krivim i prema kojem
je primjenjena prekršajnopravna sankcija ili je oslobođen kazne ima
pravo, nakon proteka određenog vremena i pod uvjetima koji su određeni
ovim Zakonom, smatrati da nije počinio prekršaj a njegova prava i
slobode ne mogu se razlikovati od prava i sloboda onih koji nisu
počinili prekršaj.

#### Glava druga (II.) PRIMJENA PREKRŠAJNOG PRAVA REPUBLIKE HRVATSKE

Prekršajna neodgovornost djeteta\
Članak 9.

\(1\) Osoba koja u vrijeme počinjenja prekršaja nije navršila četrnaest
godina života ne odgovara za prekršaj.\
(2) Kada se osoba iz stavka 1. ovoga Zakona učestalo ponaša na način
kojim ostvaruje obilježja težih prekršaja, nadležno državno tijelo za
postupanje povodom počinjenih prekršaja obavijestit će o ponašanju te
osobe roditelje ili skrbnike i Centar za socijalnu skrb prema njezinu
prebivalištu ili boravištu njezinih roditelja ili skrbnika.\
(3) Za počinjeni prekršaj osobe iz stavka 1. ovoga članka kaznit će se
roditelj ili drugi tko je nadzire ako je taj prekršaj u izravnoj vezi s
propuštenim nadzorom roditelja ili drugog tko je nadzirao tu osobu.

Isključenje primjene prekršajnog zakonodavstva u posebnim slučajevima\
Članak 10. (NN [39/13](http://www.zakon.hr/cms.htm?id=381))

Ako je protiv počinitelja prekršaja započeo kazneni postupak zbog
kaznenog djela kojim je obuhvaćen i prekršaj, ne može se za taj prekršaj
pokrenuti prekršajni postupak, a ako je postupak pokrenut ne može se
dalje voditi.

Primjena materijalnopravnih odredbi Prekršajnog zakona\
Članak 11.

\(1\) Materijalnopravne odredbe ovoga Zakona odnose se na sve prekršaje
propisane zakonima i drugim propisima kojima se propisuju prekršaji.\
(2) Ako zakonom nije određeno drukčije, propisi o prekršajima koji se
odnose na fizičke osobe primijenjuju se i na odgovorne osobe u pravnoj
osobi, obrtnike i osobe koje obavljaju samostalnu djelatnost.

Primjena prekršajnog prava Republike Hrvatske za prekršaje počinjene na
području Republike Hrvatske, njezinu brodu ili zrakoplovu\
Članak 12. (NN [39/13](http://www.zakon.hr/cms.htm?id=381))

\(1\) Prekršajno zakonodavstvo Republike Hrvatske primjenjuje se na
svakoga tko počini prekršaj na njezinu području.

\(2\) Posebnim zakonom može se propisati primjena prekršajnog
zakonodavstva Republike Hrvatske i u prostoru mora u kojem Republika
Hrvatska ima određena suverena prava i pravo jurisdikcije.

\(3\) Za prekršaj propisan odlukom jedinice lokalne i područne
(regionalne) samouprave prekršajni će se postupak voditi ako je prekršaj
počinjen na području te jedinice lokalne i područne (regionalne)
samouprave.

Zastara prekršajnog progona\
Članak 13. (NN [39/13](http://www.zakon.hr/cms.htm?id=381))

\(1\) Prekršajni progon zastarijeva nakon četiri godine.

\(2\) Prekršajni progon zastarijeva nakon tri godine za prekršaje za
koje je ovlašteni tužitelj obvezan izdati prekršajni nalog.

\(3\) Propisi o zastari odnose se i na stegovno kažnjavanje tijekom
prekršajnog postupka.

Tijek zastare prekršajnog progona

Članak 13.a (NN [39/13](http://www.zakon.hr/cms.htm?id=381))

Zastara prekršajnog progona počinje teći danom kad je prekršaj počinjen.

Zastara izvršenja prekršajnopravnih sankcija\
Članak 14. (NN [39/13](http://www.zakon.hr/cms.htm?id=381))

\(1\) Izrečena prekršajnopravna sankcija ne može se izvršiti kad od
pravomoćnosti odluke kojom je izrečena, protekne tri godine.

\(2\) Zaštitna mjera obvezno liječenje od ovisnosti iz članka 53. ovoga
Zakona ne može se izvršiti kad nastupi zastara izvršenja kazne uz koju
je izrečena, odnosno kad protekne vrijeme provjeravanja iz uvjetne
osude.

\(3\) Odredbe o zastari izvršenja prekršajnopravnih sankcija primjenjuju
se i na zastaru izvršenja stegovnih kazni koje sud izrekne tijekom
postupka.

Tijek zastare izvršenja prekršajnopravnih sankcija

Članak 14.a (NN [39/13](http://www.zakon.hr/cms.htm?id=381))

\(1\) Zastara izvršenja prekršajnopravne sankcije počinje teći danom
kada je odluka kojom je prekršajnopravna sankcija izrečena postala
pravomoćna. Ako se radi o kazni zatvora iz opozvane uvjetne osude,
zastara počinje teći danom pravomoćnosti presude o opozivu.

\(2\) Zastara izvršenja kazne zatvora, rada za opće dobro na slobodi
odnosno zatvora kojima je zamijenjena neplaćena novčana kazna i zastara
izvršenja zaštitnih mjera ne teče za vrijeme njihova izvršavanja.

Zastara izvršenja oduzimanja imovinske koristi, oduzimanja predmeta i
troškova prekršajnog postupka

Članak 14.b (NN [39/13](http://www.zakon.hr/cms.htm?id=381),
[110/15](http://www.zakon.hr/cms.htm?id=14151))

\(1\) Izvršenje odluke o oduzimanju predmeta i troškovima prekršajnog
postupka zastarijeva po proteku pet godina od pravomoćnosti odluke kojom
je isto izrečeno.

\(2\) Izvršenje odluke o oduzimanju imovinske koristi ne zastarijeva.

Primjena rokova zastare

Članak 14.c (NN [39/13](http://www.zakon.hr/cms.htm?id=381))

Na zastaru prekršajnog progona i zastaru izvršenja prekršajnopravne
sankcije primjenjuje se rok zastare propisan u vrijeme počinjenja
prekršaja.

#### Glava treća (III.) PREKRŠAJ

Način počinjenja prekršaja\
Članak 15.

\(1\) Prekršaj se može počiniti činjenjem ili nečinjenjem.\
(2) Prekršaj je počinjen nečinjenjem ako je počinitelj koji je pravno
obvezan spriječiti nastupanje propisom opisane posljedice prekršaja to
propustio učiniti, a takvo je propuštanje po djelovanju i značenju
jednako počinjenju tog djela činjenjem.\
(3) Počinitelj koji je prekršaj počinio nečinjenjem može se blaže
kazniti, osim ako se radi o prekršaju koji može biti počinjen samo
nečinjenjem.

Vrijeme počinjenja prekršaja\
Članak 16. (NN [110/15](http://www.zakon.hr/cms.htm?id=14151))

\(1\) Prekršaj je počinjen u vrijeme kada je počinitelj radio ili je bio
dužan raditi, bez obzira na to kada je nastupila posljedica prekršaja.

\(2\) Sastoji li se počiniteljeva djelatnost iz više vremenski odvojenih
radnji, prekršaj je počinjen danom posljednje radnje, a kod prekršaja
kod kojih radnja traje, danom prestanka radnje.

Mjesto počinjenja prekršaja\
Članak 17.

Prekršaj je počinjen u mjestu gdje je počinitelj radio ili bio dužan
raditi i u mjestu gdje je u cjelini ili djelomično nastupila posljedica
prekršaja, a u slučaju kažnjivog pokušaja i gdje je posljedica trebala
nastupiti.

Nužna obrana\
Članak 18.

\(1\) Nema prekršaja kad je počinitelj postupao u nužnoj obrani.\
(2) Nužna obrana je ona obrana koja je prijeko potrebna da počinitelj od
sebe ili drugoga odbije istodobni ili izravno predstojeći protupravni
napad.\
(3) Počinitelj koji je prekoračio granice nužne obrane može se blaže
kazniti.

Krajnja nužda\
Članak 19.

\(1\) Nema prekršaja kad je počinitelj ostvario njegova propisana
obilježja radi toga da od sebe ili drugoga otkloni istodobnu ili izravno
predstojeću neskrivljenu opasnost koja se na drugi način nije mogla
otkloniti, a pri tom je učinjeno zlo manje od onoga koje je prijetilo.\
(2) Počinitelj će se osloboditi od kazne za počinjeni prekršaj kad je
postupao radi toga da od sebe ili drugoga otkloni istodobnu ili izravno
predstojeću neskrivljenu opasnost koja se na drugi način nije mogla
otkloniti, a pri tom je učinjeno zlo jednako onom koje je prijetilo.

Sila ili prijetnja\
Članak 20.

\(1\) Nema prekršaja kad je počinitelj postupao pod djelovanjem
neodoljive sile.\
(2) Ako je počinitelj počinio prekršaj pod djelovanjem sile kojoj se
moglo odoljeti ili pod djelovanjem prijetnje, primijenit će se odredba
članka 19. stavka 2. ovoga Zakona, uzimajući tu silu ili prijetnju kao
neskrivljenu opasnost.

Pokušaj\
Članak 21.

Pokušaj prekršaja je kažnjiv samo ako je to propisom o prekršaju
propisano.

Pojedinačni počinitelj prekršaja i sudionici\
Članak 22.

\(1\) Počinitelj prekršaja je osoba koja vlastitim činjenjem ili
nečinjenjem ili posredstvom druge osobe počini prekršaj.\
(2) Sudionici u počinjenju prekršaja su poticatelj i pomagatelj.\
(3) Supočinitelji prekršaja su dvije ili više osoba (počinitelji) koje
na temelju zajedničke odluke počine prekršaj tako da svaka od njih
sudjeluje u počinjenju ili na drugi način bitno pridonosi počinjenju
prekršaja.\
(4) Poticatelj i pomagatelj su sudionici koji ne vladajući počinjenjem
prekršaja, poticanjem ili pomaganjem pridonose njegovom počinjenju.

Odgovornost i kažnjavanje sudionika\
Članak 23.

\(1\) Svaki supočinitelj odgovara u granicama svoje namjere ili nehaja.
Poticatelj i pomagatelj odgovaraju u granicama svoje namjere.\
(2) Stvarne ili osobne okolnosti počinitelja koje predstavljaju
obilježje prekršaja ili utječu na visinu propisane sankcije, primjenu
sankcije i njezino odmjeravanje uzimaju se u obzir i sudionicima, a
strogo osobne okolnosti zbog kojih propis isključuje krivnju ili
predviđa ublažavanje kazne, mogu se uzeti u obzir samo onom počinitelju
ili sudioniku prekršaja kod kojega postoje.

Poticanje i pomaganje\
Članak 24.

\(1\) Tko drugog s namjerom potakne na počinjenje prekršaja ili mu
pomogne u njegovu počinjenju bit će kažnjen kao da ga je sam počinio, a
za pomaganje se može i blaže kazniti.\
(2) Nema prekršajne odgovornosti poticatelja i pomagatelja ako je
prekršaj ostao u pokušaju za koji nije propisana prekršajna
odgovornost.\
(3) Pomaganjem u počinjenju prekršaja smatra se osobito: davanje savjeta
ili uputa kako da se počini prekršaj, stavljanje počinitelju na
raspolaganje sredstava za počinjenje prekršaja, te unaprijed obećano
prikrivanje prekršaja, počinitelja, sredstava kojim je prekršaj
počinjen, tragova prekršaja ili predmeta pribavljenih prekršajem.

Beznačajan prekršaj

Članak 24.a (NN [39/13](http://www.zakon.hr/cms.htm?id=381))

Nema prekršaja, iako su ostvarena njegova bitna obilježja, ako je
stupanj ugrožavanja ili povrede javnog poretka, društvene discipline i
društvenih vrijednosti neznatan i ne postoji potreba da počinitelj bude
kažnjen.

#### Glava četvrta (IV.) KRIVNJA

Sadržaj krivnje\
Članak 25.

\(1\) Kriv je za prekršaj počinitelj koji je u vrijeme počinjenja
prekršaja bio ubrojiv, koji je postupao iz nehaja, a bio je svjestan ili
je bio dužan i mogao biti svjestan da je djelo zabranjeno ili s
namjerom, kad je propisom o prekršaju propisana prekršajna odgovornost
za taj oblik krivnje.\
(2) Iznimno, propisom o prekršaju može se propisati odgovornost samo za
namjeru.

Neubrojivost i u znatnoj mjeri smanjena ubrojivost\
Članak 26.

\(1\) Neubrojiva osoba nije kriva i prema njoj se ne može izreći ili
primijeniti prekršajnopravna sankcija.\
(2) Neubrojiva je osoba koja u vrijeme ostvarenja propisanih obilježja
prekršaja nije bila u mogućnosti shvatiti značenje svojeg postupanja ili
nije mogla vladati svojom voljom zbog duševne bolesti, privremene
duševne poremećenosti, nedovoljnoga duševnog razvitka ili neke druge
teže duševne smetnje.\
(3) Počinitelj koji je u vrijeme počinjenja prekršaja zbog nekog stanja
iz stavka 2. ovoga članka bio u znatnoj mjeri smanjeno ubrojiv može se
blaže kazniti, ako do znatne mjere smanjene ubrojivosti nije došlo
samoskrivljeno.

Samoskrivljena neubrojivost\
Članak 27.

Ne smatra se neubrojivim počinitelj prekršaja koji se svojom krivnjom
doveo u stanje u kojem nije mogao shvatiti značenje svojeg postupanja
ili nije mogao vladati svojom voljom uporabom alkohola, droga ili drugih
sredstava ako je u vrijeme kada se dovodio u takvo stanje kod njega
postojao nehaj glede prekršaja što ga je počinio, odnosno namjera kada
je propisom o prekršaju propisano kažnjavanje za taj oblik krivnje.

Nehaj i namjera\
Članak 28.

\(1\) Prekršaj se može počiniti svjesnim ili nesvjesnim nehajem.\
(2) Počinitelj postupa svjesnim nehajem kad je svjestan da može počiniti
prekršaj, ali lakomisleno smatra da se to neće dogoditi ili da će to
moći spriječiti.\
(3) Počinitelj postupa nesvjesnim nehajem kada nije svjestan da može
počiniti prekršaj iako je prema svojim osobnim svojstvima i okolnostima
bio dužan i mogao biti svjestan te mogućnosti.\
(4) Prekršaj se može počiniti izravnom ili neizravnom namjerom.\
(5) Počinitelj postupa izravnom namjerom kad je svjestan svoga prekršaja
i hoće njegovo počinjenje.\
(6) Počinitelj postupa neizravnom namjerom kad je svjestan da može
počiniti prekršaj pa na to pristaje.

Zabluda o protupravnosti prekršaja\
Članak 29.

\(1\) Nije kriv počinitelj koji iz opravdanih razloga nije znao i nije
mogao znati da je djelo zabranjeno.\
(2) Ako je zabluda bila otklonjiva, počinitelj se za počinjeni prekršaj
može blaže kazniti.\
(3) Zabluda će biti smatrana otklonjivom ako bi svatko pa i počinitelj
mogao lako spoznati protupravnost djela ili ako se radi o počinitelju
koji je s obzirom na svoje zvanje, zanimanje ili službu bio dužan
upoznati se s odgovarajućim propisom.

Zabluda o biću prekršaja i zabluda o okolnostima koje isključuju
protupravnost\
Članak 30.

\(1\) Nije kriv počinitelj koji u vrijeme počinjenja prekršaja nije bio
svjestan nekoga njegovog zakonom ili drugim propisom određenog
obilježja.\
(2) Ako je počinitelj bio u zabludi o propisanim obilježjima prekršaja
iz nehaja, kriv je za taj prekršaj.\
(3) Nema prekršaja iako je njegova propisana obilježja počinitelj
ostvario s namjerom, ako je u vrijeme počinjenja djela pogrešno smatrao
da postoje okolnosti prema kojima bi djelo bilo dozvoljeno da su one
stvarno postojale.\
(4) Ako je počinitelj bio u zabludi o okolnostima koje isključuju
protupravnost iz nehaja, kaznit će se za počinjenje prekršaja.

#### Glava peta (V.) KAZNE I KAŽNJAVANJE

Vrste kazni\
Članak 31.

\(1\) Za prekršaj propisan zakonom može se počinitelj kazniti: novčanom
kaznom ili kaznom zatvora.\
(2) Za prekršaj propisan odlukom jedinice lokalne i područne
(regionalne) samouprave može se počinitelj kazniti novčanom kaznom.\
(3) Kazna zatvora zakonom se može propisati samo kao stroža kazna uz
propisanu novčanu kaznu.

Svrha kažnjavanja\
Članak 32.

Svrha je kažnjavanja da se, uvažavajući opću svrhu prekršajnopravnih
sankcija, izrazi društveni prijekor zbog počinjenog prekršaja, utječe na
počinitelja i sve ostale da ubuduće ne čine prekršaje, a primjenom
propisanih kazni utječe na svijest građana o povredi javnog poretka,
društvene discipline i drugih društvenih vrijednosti, te pravednosti
kažnjavanja njihovih počinitelja.

Novčana kazna\
Članak 33. (NN [110/15](http://www.zakon.hr/cms.htm?id=14151),
[70/17](https://www.zakon.hr/cms.htm?id=18795),
[118/18](https://www.zakon.hr/cms.htm?id=35939),
[114/22](https://www.zakon.hr/cms.htm?id=53950))

\(1\) Za prekršaj propisan zakonom, za počinitelja prekršaja pravnu
osobu ne može biti propisana ni izrečena novčana kazna u iznosu manjem
od 260,00 eura ni većem od 132.720,00 eura.\
(2) Za prekršaj propisan zakonom, za počinitelja prekršaja fizičku osobu
obrtnika i osobu koja obavlja drugu samostalnu djelatnost koji je
počinila u vezi s obavljanjem njezina obrta ili samostalne djelatnosti
ne može biti propisana ni izrečena novčana kazna u iznosu manjem od
130,00 eura ni većem od 66.360,00 eura.\
(3) Za prekršaj propisan zakonom, za počinitelja prekršaja fizičku osobu
ne može biti propisana ni izrečena novčana kazna u iznosu manjem od
10,00 eura ni većem od 6630,00 eura.\
(4) Za prekršaj propisan odlukom jedinice lokalne i područne
(regionalne) samouprave, za počinitelja prekršaja pravnu osobu ne može
biti propisana ni izrečena novčana kazna u iznosu manjem od 60,00 eura
ni većem od 1320,00 eura.\
(5) Za prekršaj propisan odlukom jedinice lokalne i područne
(regionalne) samouprave, za počinitelja prekršaja fizičku osobu obrtnika
i osobu koja obavlja drugu samostalnu djelatnost koji je počinila u vezi
obavljanja njezina obrta ili druge samostalne djelatnosti ne može biti
propisana ni izrečena novčana kazna u iznosu manjem od 30,00 eura ni
većem od 660,00 eura.\
(6) Za prekršaj propisan odlukom jedinice lokalne i područne
(regionalne) samouprave, za počinitelja prekršaja fizičku osobu ne može
biti propisana ni izrečena novčana kazna u iznosu manjem od 10,00 eura
ni većem od 260,00 eura.\
(7) Za najteže prekršaje propisane zakonom u području ugrožavanja
prirodnih bogatstava, okoliša i očuvanja prirode, sigurnosti i zdravlja
na radu, neregistriranog rada i zapošljavanja, socijalne sigurnosti,
poreza, carine i financija, telekomunikacija (elektroničkih
komunikacija), ugrožavanja tržišnog natjecanja, državnih robnih pričuva,
biološke raznolikosti te unošenja u okoliš i stavljanja na tržište
genetski modificiranih organizama ili proizvoda od njih te u području
graditeljstva neispunjavanje bitnih zahtjeva za građevinu može se
propisati i izreći novčana kazna u visini najviše do dvostrukih općih
maksimuma propisanih stavcima 1. do 3. ovoga članka, a za prekršaj u
području poreza, carine i financija te ugrožavanja prirodnih bogatstava,
okoliša i očuvanja prirode iznimno je moguće propisati i izreći novčanu
kaznu do 132.720,00 eura okrivljeniku fizičkoj osobi.\
(8) Za prekršaj iz koristoljublja kojim je ostvarena imovinska korist
počinitelj se može strože kazniti, najviše do dvostruko propisane kazne
za taj prekršaj.\
(9) Uz naznaku posebnog minimuma i maksimuma postotka novčane kazne,
propisom o prekršaju može se za najteže prekršaje iz stavka 7. ovoga
članka propisati i izreći novčana kazna u postotku od 1 % do 10 % prema
povrijeđenoj zaštićenoj vrijednosti ili u postotku od 1 % do 10 %
ukupnog prihoda počinitelja prekršaja ostvarenog u godini počinjenja
prekršaja, a koji je utvrđen službenim financijskim izvješćima za tu
godinu, a ako izvješća za tu godinu nema, uzet će se posljednje dostupno
službeno godišnje financijsko izvješće. U tim slučajevima ne vrijede
ograničenja o maksimumu novčane kazne iz stavaka 1. -- 8. ovoga članka,
ni prigodom utvrđivanja kazne ni prigodom izricanja ukupne novčane
kazne.

\(10\) Za prekršaje za koje je pravno obvezujućim aktom Europske unije
određen raspon novčane kazne ili opći minimum ili opći maksimum novčane
kazne ili način izračuna novčane kazne, zakonom se za počinitelja
prekršaja može propisati i izreći novčana kazna u iznosu za koji ne
vrijede ograničenja iz stavaka 1. -- 9. ovoga članka.\
(11) Rok za plaćanje novčane kazne određuje sud u samoj presudi vodeći
računa o visini novčane kazne. Rok ne može biti kraći od osam dana ni
dulji od tri mjeseca, a u opravdanim slučajevima (ovisno o visini
novčane kazne i imovinskim prilikama okrivljenika) sud može odrediti
obročnu otplatu novčane kazne u vremenu do šest mjeseci, osim ako
propisom o prekršaju za to nije određen dulji rok. Ako se radi o
okrivljeniku iz članka 136. stavka 1. ovoga Zakona, rok plaćanja
izrečene novčane kazne se može odrediti odmah.\
(12) Opći minimumi novčane kazne propisani ovim člankom primjenjuju se i
prilikom utvrđivanja novčane kazne za prekršaje u stjecaju.

Članak 33.a (NN [110/15](http://www.zakon.hr/cms.htm?id=14151),
[70/17](https://www.zakon.hr/cms.htm?id=18795))

Brisan.

Prisilna naplata i zamjena novčane kazne\
Članak 34. (NN [39/13](http://www.zakon.hr/cms.htm?id=381),
[114/22](https://www.zakon.hr/cms.htm?id=53950))

\(1\) Ako novčana kazna, troškovi prekršajnog postupka i oduzeta
imovinska korist nisu u cijelosti ili djelomično plaćeni u roku koji je
određen u odluci o prekršaju, naplatit će se prisilno, ako ovim Zakonom
nije drukčije određeno.

\(2\) Novčana kazna iznad 265,45 eura koja nije u cijelosti ili
djelomično naplaćena ni prisilno u roku od dvije godine od podnesenog
zahtjeva za prisilnu naplatu zamijenit će se radom za opće dobro
osuđenoj fizičkoj osobi.

\(3\) Ako osuđenik ne pristane na rad za opće dobro ili ga ne izvrši
svojom krivnjom u roku koji je za to određen, novčana kazna zamijenit će
se kaznom zatvora.

\(4\) Iznimno, ako težina prekršaja i osobine ličnosti osuđenika ukazuju
da zamjena radom za opće dobro na slobodi neće ostvariti svrhu
kažnjavanja, u slučaju iz stavka 1. ovog članka, osuđeniku fizičkoj
osobi neplaćena novčana kazna iznad 265,45 eura odmah će se zamijeniti
kaznom zatvora.

\(5\) Kada okrivljenik koji nema prebivalište ili stalni boravak u
Republici Hrvatskoj nije uplatio novčanu kaznu u roku određenom odlukom
o prekršaju, novčana kazna odmah će se zamijeniti kaznom zatvora.

\(6\) Neplaćena novčana kazna zamijenit će se na način da se svakih
započetih 39,82 eura novčane kazne zamijeni s dva sata rada za opće
dobro odnosno jednim danom zatvora, pri čemu rad za opće dobro ne smije
biti kraći od šest sati niti dulji od 240 sati, a zatvor ne smije biti
kraći od tri dana ni dulji od 60 dana.

\(7\) Plati li osuđenik novčanu kaznu nakon pravomoćnosti odluke o
zamjeni, izvršenje rada za opće dobro ili kazna zatvora će se
obustaviti. U slučaju djelomičnog plaćanja, izvršit će se samo preostali
dio rada za opće dobro odnosno kazne zatvora.

\(8\) Rad za opće dobro izvršava se bez naknade.

\(9\) Ako odluku o prekršaju nije donio sud, odluku o zamjeni novčane
kazne donijet će nadležni sud, na prijedlog tijela koje je donijelo
odluku o prekršaju.

Kazna zatvora\
Članak 35.

\(1\) Kazna zatvora se može propisati i izreći u trajanju od najmanje
tri dana do najdulje trideset dana a za najteže oblike prekršaja i do
šezdeset dana.\
(2) Za prekršaje nasilja u obitelji, druge prekršaje povezane s
nasiljem, teške prekršaje protiv okoliša i teške prekršaje vezane za
zloporabu opojnih droga zakonom se može propisati kazna zatvora do
devedeset dana.\
(3) Kaznu zatvora počinitelju prekršaja može izreći samo sud.\
(4) Kazna zatvora izriče se na pune dane.

Opće pravilo o izboru vrste i mjere kazne\
Članak 36.

\(1\) Izbor vrste i mjere kazne počinitelju prekršaja određuje sud u
granicama koje su određene propisom za počinjeni prekršaj, a na temelju
stupnja krivnje, opasnosti djela i svrhe kažnjavanja.\
(2) Određujući vrstu i mjeru kazne koju će primijeniti, sud će uzeti u
obzir sve okolnosti koje utječu da kazna po vrsti i mjeri bude lakša ili
teža za počinitelja prekršaja (olakotne i otegotne okolnosti), a osobito
ove: stupanj krivnje, pobude iz kojih je prekršaj počinjen, ranije
ponašanje počinitelja, njegovo ponašanje nakon počinjenog prekršaja, te
ukupnost društvenih i osobnih uzroka koji su pridonijeli počinjenju
prekršaja. Izričući počinitelju prekršaja novčanu kaznu, sud će uzeti u
obzir i njegovo imovinsko stanje.

Ublažavanje kazne\
Članak 37. (NN [39/13](http://www.zakon.hr/cms.htm?id=381),
[110/15](http://www.zakon.hr/cms.htm?id=14151),
[70/17](https://www.zakon.hr/cms.htm?id=18795),
[114/22](https://www.zakon.hr/cms.htm?id=53950))

\(1\) Sud može izreći kaznu blažu od propisane za određeni prekršaj kad
to ovaj Zakon izričito propisuje.

\(2\) Blažu kaznu od propisane za određeni prekršaj sud može izreći i
kad postoje naročite olakotne okolnosti, osobito ako se počinitelj
pomirio s oštećenikom, ako mu je u potpunosti ili većim dijelom naknadio
štetu prouzročenu prekršajem, a svrha kažnjavanja može se postići i
takvom blažom kaznom.

\(3\) Sud može ublažiti kaznu sukladno stavcima 1. i 2. ovoga članka u
sljedećim granicama:

1\. ako je za prekršaj propisana novčana kazna do 5308,91 eura ili u
točno određenom iznosu do 5308,91 eura ili u minimumu do 1327,23 eura,
kazna se može ublažiti do općeg zakonskog minimuma kazne propisanog ovim
Zakonom, za odgovarajuću vrstu okrivljenika (članak 33. ovoga Zakona),

2\. ako je za prekršaj propisan minimum iznad 1327,23 eura ili u točno
određenom iznosu novčane kazne iznad 5308,91 eura, kazna se može
ublažiti do četverostrukog iznosa općeg zakonskog minimuma kazne
propisanog ovim Zakonom, za odgovarajuću vrstu okrivljenika (članak 33.
ovoga Zakona),

3\. kada je novčana kazna propisana u skladu s člankom 33. stavkom 9.
ovoga Zakona, ista se može ublažiti do polovice utvrđenog iznosa novčane
kazne prema propisanom posebnom minimumu novčane kazne,

4\. ako je za prekršaj propisana kazna zatvora, kazna se može ublažiti
do općeg zakonskog minimuma kazne zatvora propisanog ovim Zakonom.

\(4\) Blažu kaznu od propisane za određeni prekršaj sud može izreći i
kada su se ovlašteni tužitelj i okrivljenik o tome sporazumjeli, ako je
takva kazna u granicama odredbi ovoga Zakona o ublažavanju kazne.

Oslobođenje od kazne\
Članak 38. (NN [39/13](http://www.zakon.hr/cms.htm?id=381))

\(1\) Sud će osloboditi od kazne počinitelja kad to zakon izričito
propisuje.

\(2\) Sud može osloboditi od kazne počinitelja:

1\. kad ga posljedice prekršaja tako pogađaju da je njegovo kažnjavanje
nepotrebno radi ostvarenja svrhe kažnjavanja,

2\. kad je otklonio ili umanjio posljedice prekršaja ili naknadio štetu
koju je njime prouzročio, ili je platio ili je ispunio propisanu obvezu
zbog čijeg neplaćanja odnosno neispunjenja je pokrenut prekršajni
postupak,

3\. kad se pomirio s oštećenikom i naknadio štetu.

Stjecaj prekršaja i produljeni prekršaj\
Članak 39.

\(1\) Ako počinitelj prekršaja s jednom ili više radnji počini više
prekršaja za koje mu se istodobno sudi i sud se odlučio kazniti ga, sud
će za svaki počinjeni prekršaj utvrditi kaznu prema zakonu a zatim će za
sve te prekršaje izreći ukupnu kaznu, pri tome sud je dužan držati se
ovih pravila:\
1. ako je za svaki prekršaj utvrdio kaznu zatvora, izreći će ukupnu
kaznu zatvora koja je jednaka zbroju pojedinačno utvrđenih kazni
zatvora, time da ona ne može premašiti sto dvadeset dana,\
2. ako je za svaki prekršaj utvrdio novčanu kaznu, izreći će ukupnu
novčanu kaznu koja je jednaka zbroju pojedinačno utvrđenih novčanih
kazni, time da ona ne može premašiti dvostruke opće maksimume novčane
kazne propisane odredbom članka 33. stavcima 1. do 8. ovoga Zakona (osim
u slučaju iz članka 33. stavka 9.),\
3. ako je za neke prekršaje utvrdio pojedinačne kazne zatvora a za neke
novčane kazne, izreći će ukupnu kaznu zatvora i ukupnu novčanu kaznu,
sukladno pravilima iz točke 1. i 2. ovoga stavka,\
4. u slučaju iz točke 3. ovoga stavka, ako se ukupna novčana kazna
zamjenjuje kaznom zatvora, ta kazna zatvora i izrečena ukupna kazna
zatvora skupa ne mogu premašiti stodvadeset dana.\
(2) Odredbe o stjecaju prekršaja neće se primijeniti kod produljenog
prekršaja.\
(3) Produljeni prekršaj je počinjen kad je počinitelj počinio više istih
ili istovrsnih prekršaja koja s obzirom na način počinjenja, njihovu
vremensku povezanost i druge stvarne okolnosti što ih povezuju čine
jedinstvenu cjelinu.

Uračunavanje oduzimanja slobode u kaznu\
Članak 40. (NN [39/13](http://www.zakon.hr/cms.htm?id=381),
[114/22](https://www.zakon.hr/cms.htm?id=53950))

\(1\) Vrijeme provedeno u uhićenju, zadržavanju i svako oduzimanje
slobode u vezi s prekršajem uračunava se u izrečenu kaznu zatvora, kaznu
maloljetničkog zatvora i novčanu kaznu.

\(2\) Prilikom uračunavanja izjednačuje se svaki započeti dan uhićenja,
zadržavanja i svakog drugog oduzimanja slobode te započetih 39,82 eura
novčane kazne s jednim danom zatvora.

#### Glava šesta (VI.) MJERE UPOZORENJA

Vrste mjera upozorenja\
Članak 41.

Mjere upozorenja koje se propisuju ovim Zakonom jesu: opomena i uvjetna
osuda.

Svrha mjera upozorenja\
Članak 42.

\(1\) Svrha je opomene da se počinitelju prekršaja uputi takva vrsta
prijekora kad se s obzirom na sve okolnosti koje se tiču prekršaja i
počinitelja radi ostvarenja svrhe prekršajnopravnih sankcija ne mora
primijeniti kažnjavanje.\
(2) Svrha je uvjetne osude da se počinitelju prekršaja uputi takva vrsta
prijekora kojom se omogućava ostvarenje svrhe prekršajnopravnih sankcija
izricanjem kazne bez njezina izvršenja.

Opomena\
Članak 43. (NN [114/22](https://www.zakon.hr/cms.htm?id=53950))

\(1\) Opomena je prekršajnopravna sankcija koja se kao mjera upozorenja
može primijeniti prema počinitelju prekršaja za koji je propisana kao
jedina kazna novčana kazna do 663,61 eura ako se prema postupanju
počinitelja, njegovoj krivnji i prouzročenoj posljedici radi o očito
lakom obliku tog prekršaja i kad se s obzirom na sve okolnosti koje se
tiču počinitelja ili posebno njegova odnosa prema oštećeniku i naknadi
štete prouzročene prekršajem steknu uvjeti za postignuće svrhe mjere
upozorenja bez kažnjavanja.\
(2) Opomena se može primijeniti i za prekršaje počinjene u stjecaju ako
su se za svaki od tih prekršaj stekli uvjeti iz stavka 1. ovoga članka.

Uvjetna osuda\
Članak 44.

\(1\) Uvjetna je osuda prekršajnopravna sankcija koja se kao mjera
upozorenja sastoji od izrečene kazne zatvora ili maloljetničkog zatvora
i roka u kojem se ta kazna ne izvršava pod uvjetima određenim ovim
Zakonom.\
(2) Sud može primijeniti uvjetnu osudu kad ocijeni da se i bez izvršenja
kazne može očekivati ostvarenje svrhe kažnjavanja, posebno imajući u
vidu odnos počinitelja prekršaja prema tom prekršaju ili prema
oštećeniku i naknadi štete prouzročene prekršajem.\
(3) Uvjetnom osudom odgađa se izvršenje izrečene kazne za vrijeme koje
ne može biti kraće od tri mjeseca niti dulje od jedne godine.

Posebne obveze uz uvjetnu osudu\
Članak 45. (NN [39/13](http://www.zakon.hr/cms.htm?id=381))

\(1\) Sud može uz uvjetnu osudu počinitelju narediti da u određenom
roku:

1\. popravi štetu počinjenu prekršajem,

2\. liječenje ili nastavak liječenja koje je nužno radi otklanjanja
zdravstvenih smetnji koje mogu poticajno djelovati za počinjenje novog
prekršaja,

3\. liječenje ili nastavak liječenja ovisnosti o alkoholu, drogama ili
druge vrste ovisnosti u zdravstvenoj ili drugoj specijaliziranoj
ustanovi ili odvikavanje u terapijskoj zajednici,

4\. sudjelovanje ili nastavak sudjelovanja u postupku psihosocijalnog
tretmana u zdravstvenim ustanovama ili u pravnim ili kod fizičkih osoba
ovlaštenih za provedbu psihosocijalnog tretmana,

5\. zabranu posjećivanja određenih mjesta, objekata i događaja, koji
mogu biti prilika ili poticaj za počinjenje novog prekršaja,

6\. zabranu približavanja oštećeniku ili nekim drugim osobama,

7\. napuštanje doma na određeno vrijeme ako se radi o djelima
obiteljskog nasilja,

8\. redovito javljanje policijskoj upravi ili drugom nadležnom tijelu,

9\. druge obveze koje su primjerene s obzirom na počinjeni prekršaj.

\(2\) Počinitelju se ne smiju postavljati nerazumne i nemoguće obveze te
obveze koje vrijeđaju njegovo dostojanstvo.

Izricanje posebnih obveza

Članak 45.a (NN [39/13](http://www.zakon.hr/cms.htm?id=381))

\(1\) Sud može izreći posebne obveze iz članka 45. ovoga Zakona kad
ocijeni da je njihova primjena nužna za zaštitu zdravlja i sigurnosti
osobe na čiju štetu je prekršaj počinjen ili kad je to nužno za
otklanjanje okolnosti koje pogoduju ili poticajno djeluju na počinjenje
novog prekršaja.

\(2\) Obveze iz članka 45. stavak 1. točke 2. i 3. ovoga Zakona mogu se
izreći samo uz pristanak počinitelja.

\(3\) Rok iz članka 45. stavak 1. ovoga Zakona odnosno trajanje posebnih
obveza ne smije biti dulje od vremena provjeravanja, a obveze iz članka
45. stavka 1. točke 3. i 4. ovoga Zakona mogu se izreći u trajanju do
jedne godine.

Opoziv uvjetne osude\
Članak 46.

\(1\) Sud može opozvati uvjetnu osudu i odrediti izvršenje izrečene
kazne ako kažnjenik u vrijeme provjeravanja počini jedan ili više
prekršaja za koje mu je izrečena ista ili teža kazna od izrečene
uvjetnom osudom.\
(2) Kad opozove uvjetnu osudu i odredi izvršenje izrečene kazne u
slučajevima iz stavka 1. ovoga članka, glede izrečenih kazni postupit će
sud prema odredbama ovoga Zakona o odmjeravanju kazne za prekršaje u
stjecaju.\
(3) Kad sud ne opozove uvjetnu osudu za novi prekršaj može izreći kaznu
ili primijeniti uvjetnu osudu. Ako primijeni uvjetnu osudu, sa prije
izrečenom i novom izrečenom kaznom postupit će se prema odredbama ovoga
Zakona o odmjeravanju kazne za prekršaje u stjecaju, ali će se odrediti
novi rok u kojem se ukupna izrečena kazna neće izvršiti.\
(4) Sud će opozvati uvjetnu osudu i odrediti izvršenje izrečene kazne
ako osuđenik tijekom provjeravanja ne izvrši obveze koje su mu određene,
a mogao ih je izvršiti. U slučaju da se utvrdi nemogućnost izvršenja
obveza, sud te obveze može zamijeniti drugima, ili osuđenika osloboditi
obveza.\
(5) Bez obzira na razloge za opoziv, uvjetna osuda se ne može opozvati
nakon što je protekla godina dana od isteka vremena provjeravanja.

Članak 47. (NN [39/13](http://www.zakon.hr/cms.htm?id=381))

Brisan.

Članak 48. (NN [39/13](http://www.zakon.hr/cms.htm?id=381))

Brisan.

Članak 49. (NN [39/13](http://www.zakon.hr/cms.htm?id=381))

Brisan.

#### Glava sedma (VII.) ZAŠTITNE MJERE

Vrste zaštitnih mjera\
Članak 50. (NN [39/13](http://www.zakon.hr/cms.htm?id=381),
[[157/13](http://www.zakon.hr/cms.htm?id=607)](http://www.zakon.hr/cms.htm?id=607),
[110/15](http://www.zakon.hr/cms.htm?id=14151))

\(1\) Zaštitne mjere su:

1\. obvezno liječenje od ovisnosti,

2\. zabrana obavljanja određenih dužnosti ili djelatnosti,

3\. zabrana obavljanja određenih djelatnosti ili poslova pravnoj osobi,

4\. zabrana stjecanja dozvola, ovlasti, koncesija ili subvencija,

5\. zabrana poslovanja s korisnicima državnog i lokalnih proračuna,

6\. zabrana upravljanja motornim vozilom,

7\. zabrana posjećivanja određenog mjesta ili područja.

\(2\) Osim zaštitnih mjera iz stavka 1. ovoga članka, zakonom kojim se
propisuje prekršaj mogu se propisati i druge vrste zaštitnih mjera.

\(3\) Zaštitne mjere iz stavka 1. i stavka 2. ovoga članka mogu se
propisati u trajanju od jednog mjeseca do dvije godine, ako ovim Zakonom
nije propisano drukčije.

\(4\) Zaštitne mjere za okrivljenika fizičku osobu primjenjive su i na
odgovornu osobu u pravnoj osobi, obrtnika ili osobu koja obavlja drugu
samostalnu djelatnost.

Svrha zaštitnih mjera\
Članak 51.

Svrha je zaštitnih mjera da se njihovom primjenom otklanjaju uvjeti koji
omogućavaju ili poticajno djeluju na počinjenje novog prekršaja.

Načelo razmjernosti

Članak 51.a (NN [39/13](http://www.zakon.hr/cms.htm?id=381))

Zaštitna mjera ne smije se izreći ako nije u razmjeru s težinom
počinjenog prekršaja i prekršaja koji se mogu očekivati, kao i sa
stupnjem počiniteljeve opasnosti.

Članak 52. (NN [39/13](http://www.zakon.hr/cms.htm?id=381))

Brisan.

Obvezno liječenje od ovisnosti\
Članak 53. (NN [39/13](http://www.zakon.hr/cms.htm?id=381))

\(1\) Zaštitnu mjeru obveznog liječenja od ovisnosti u trajanju od
jednog mjeseca do jedne godine sud može izreći okrivljeniku koji je
prekršaj počinio pod odlučujućim djelovanjem ovisnosti o alkoholu, drogi
ili druge vrste ovisnosti ako postoji opasnost da će zbog te ovisnosti u
budućnosti počiniti prekršaj.

\(2\) Zaštitna mjera iz stavka 1. ovoga članka može se izreći uz novčanu
kaznu, kaznu zatvora, maloljetničkog zatvora i uvjetnu osudu.

\(3\) Zaštitna mjera iz stavka 1. ovoga članka izrečena uz kaznu zatvora
ili maloljetničkog zatvora, ili kada je novčana kazna zamijenjena
zatvorom, izvršava se u okviru zatvorskog sustava ili u zdravstvenoj ili
drugoj specijaliziranoj ustanovi za liječenje ovisnosti izvan zatvorskog
sustava pod uvjetima određenim posebnim propisom. Mjera izrečena uz
novčanu kaznu i uvjetnu osudu, ili kada je novčana kazna zamijenjena
radom za opće dobro izvršava se u zdravstvenoj ili drugoj
specijaliziranoj ustanovi za otklanjanje ovisnosti izvan zatvorskog
sustava, a može se, pod uvjetima određenim posebnim propisom, izvršavati
i u terapijskoj zajednici ako je takvo odvikavanje dostatno za
otklanjanje opasnosti.

\(4\) Ako je zaštitna mjera iz stavka 1. ovoga članka izrečena u vremenu
koje je dulje od izrečene kazne zatvora, maloljetničkog zatvora, odnosno
rada za opće dobro ili zatvora kojima je zamijenjena novčana kazna,
njezino izvršavanje će se dovršiti u zdravstvenoj ili drugoj
specijaliziranoj ustanovi za liječenje ovisnosti izvan zatvorskog
sustava pod uvjetima određenim posebnim propisom.

\(5\) Sud može i prije isteka vremena na koje je izrečena zaštitna mjera
iz stavka 1. ovoga članka, obustaviti njezino daljnje izvršavanje ako
utvrdi da su prestali razlozi zbog kojih je izrečena ili ako je njezino
dosadašnje i daljnje provođenje bezizgledno. Ovo sud može utvrditi na
zahtjev ustanove kod koje se zaštitna mjera izvršava ili na zahtjev
okrivljenika.

Zabrana obavljanja određenih dužnosti ili djelatnosti\
Članak 54. (NN [39/13](http://www.zakon.hr/cms.htm?id=381),
[110/15](http://www.zakon.hr/cms.htm?id=14151),
[70/17](https://www.zakon.hr/cms.htm?id=18795))

\(1\) Zaštitnu mjeru zabrane potpunog ili djelomičnog obavljanja
određene dužnosti ili djelatnosti u trajanju od jednog mjeseca do jedne
godine sud može izreći okrivljeniku koji je prekršaj počinio u
obavljanju dužnosti ili djelatnosti ako postoji opasnost da će
zlouporabom te dužnosti ili djelatnosti ponovno počiniti prekršaj.

\(2\) Vrijeme provedeno u izvršavanju kazne zatvora, rada za opće dobro
ili zatvora određenog u zamjenu za neplaćenu novčanu kaznu ne uračunava
se u vrijeme trajanja ove mjere.

\(3\) Za vrijeme zabrane iz stavka 1. ovoga članka osuđenik se ne smije
baviti određenom dužnosti ili djelatnosti samostalno, za drugu osobu, u
pravnoj osobi, ni u ime druge osobe, niti smije ovlastiti drugu osobu da
se bavi tom dužnošću ili djelatnošću u njegovo ime i po njegovim
uputama.

\(4\) Ako počinitelj ne postupi prema zabrani obavljanja određene
dužnosti ili djelatnosti kad je izrečena uz uvjetnu osudu može se
postupiti prema članku 46. stavku 4. ovoga Zakona.

\(5\) Sud će o pravomoćno izrečenoj mjeri obavijestiti tijelo nadležno
za vođenje upisnika osoba koje obavljaju određene dužnosti ili
djelatnosti.

\(6\) Zaštitna mjera iz stavka 1. ovog članka ne može se izreći
maloljetniku.

\(7\) Iznimno, okrivljeniku odgovornoj osobi u pravnoj osobi za prekršaj
iz članka 33. stavka 10. ovoga Zakona sud može izreći trajno zaštitnu
mjeru iz stavka 1. ovoga članka.

Zabrana obavljanja određenih djelatnosti ili poslova pravnoj osobi\
Članak 55. (NN [39/13](http://www.zakon.hr/cms.htm?id=381),
[110/15](http://www.zakon.hr/cms.htm?id=14151),
[70/17](https://www.zakon.hr/cms.htm?id=18795))

\(1\) Zaštitnu mjeru zabrane potpunog ili djelomičnog obavljanja
određene djelatnosti ili poslova u trajanju od tri mjeseca do jedne
godine sud može izreći okrivljenoj pravnoj osobi koja je prekršaj
počinila u obavljanju djelatnosti ili poslova ako postoji opasnost da će
obavljanjem tih djelatnosti ili poslova ponovno počiniti prekršaj.

\(2\) Sud će o pravomoćno izrečenoj mjeri obavijestiti nadležni sud kod
kojeg je pravna osoba upisana u sudski registar.

\(3\) Zabrana obavljanja određenih djelatnosti ili poslova ne može se
izreći jedinicama lokalne i područne (regionalne) samouprave i
političkim strankama.

\(4\) Na mjeru zabrane obavljanja određenih djelatnosti ili poslova na
odgovarajući se način primjenjuje članak 54. stavak 3. ovoga Zakona.

\(5\) Iznimno, okrivljenoj pravnoj osobi za prekršaj iz članka 33.
stavka 10. ovoga Zakona sud može izreći trajno zaštitnu mjeru iz
stavka 1. ovoga članka.

Zabrana stjecanja dozvola, ovlasti, koncesija ili subvencija

Članak 55.a (NN [39/13](http://www.zakon.hr/cms.htm?id=381))

\(1\) Zaštitnu mjeru zabrane potpunog ili djelomičnog stjecanja dozvola,
ovlasti, koncesija ili subvencija u trajanju od tri mjeseca do jedne
godine sud može izreći okrivljenoj pravnoj osobi koja je prekršaj
počinila u postupku stjecanja dozvola, ovlasti, koncesija ili subvencija
ili njihovog korištenja, ako postoji opasnost da će stjecanjem dozvola,
ovlasti, koncesija ili subvencija ponovno počiniti prekršaj.

\(2\) Sud će o pravomoćno izrečenoj mjeri obavijestiti nadležna tijela
za izdavanje dozvola, ovlasti, koncesija i subvencija.

Zabrana poslovanja s korisnicima državnog i lokalnih proračuna

Članak 55.b (NN [39/13](http://www.zakon.hr/cms.htm?id=381))

\(1\) Zaštitnu mjeru zabrane potpunog ili djelomičnog poslovanja s
korisnicima državnog ili lokalnog proračuna u trajanju od tri mjeseca do
jedne godine sud može izreći okrivljenoj pravnoj osobi koja je prekršaj
počinila u poslovanju s korisnicima državnog ili lokalnog proračuna ako
postoji opasnost da će poslovanjem s korisnicima državnog ili lokalnog
proračuna ponovno počiniti prekršaj.

\(2\) Sud će o pravomoćno izrečenoj mjeri obavijestiti nadležni sud kod
kojeg je pravna osoba upisana u sudski registar.

Članak 56. (NN [39/13](http://www.zakon.hr/cms.htm?id=381))

Brisan.

Članak 57. (NN [39/13](http://www.zakon.hr/cms.htm?id=381))

Brisan.

Zabrana upravljanja motornim vozilom\
Članak 58. (NN [39/13](http://www.zakon.hr/cms.htm?id=381),
[118/18](https://www.zakon.hr/cms.htm?id=35939))

\(1\) Zaštitnu mjeru zabrane upravljanja motornim vozilom u trajanju od
jednog mjeseca do dvije godine sud može izreći počinitelju prekršaja
protiv sigurnosti prometa kad postoji opasnost da će upravljajući
motornim vozilom ugroziti sigurnost prometa. Zabrana se izriče u odnosu
na sve vrste ili kategorije ili u odnosu na samo određene vrste ili
kategorije motornih vozila.

\(2\) Mjera iz stavka 1. ovoga članka počinje teći od izvršnosti
presude.

\(3\) Ako okrivljenik ne postupi prema zabrani iz stavka 1. ovoga članka
kad je izrečena uz uvjetnu osudu, sud može postupiti prema članku 46.
stavku 4. ovoga Zakona.

\(4\) Vrijeme privremenog oduzimanja vozačke dozvole uračunat će se u
vrijeme zabrane upravljanja motornim vozilom.

\(5\) Zabrana upravljanja motornim vozilom izrečena osuđeniku koji ima
stranu dozvolu za upravljanje motornim vozilom sastoji se u zabrani
njezina korištenja na području Republike Hrvatske kao i u zabrani
izdavanja mu vozačke dozvole Republike Hrvatske. Ako protiv presude
kojom je izrečena mjera nije podnesena žalba, mjera počinje teći od dana
pravomoćnosti presude. Ako je protiv presude podnesena žalba o kojoj je
odlučivao žalbeni sud, mjera počinje teći od uredne dostave
drugostupanjske odluke osuđeniku.

Zabrana posjećivanja određenog mjesta ili područja

Članak 58.a (NN [110/15](http://www.zakon.hr/cms.htm?id=14151))

\(1\) Zaštitna mjera zabrane posjećivanja određenog mjesta ili područja
može se izreći počinitelju prekršaja kada postoji opasnost da će u
određenom razdoblju posjećivanjem tog mjesta ili područja ponovno
počiniti isti prekršaj.

\(2\) Zaštitna mjera iz stavka 1. ovoga članka ne može se izreći u
trajanju kraćem od jednog mjeseca ni duljem od dvije godine.

\(3\) Ako okrivljenik postupi protivno zabrani iz stavka 1. ovoga
članka, a zabrana je izrečena uz uvjetnu osudu, sud će postupiti prema
članku 46. stavku 4. ovoga Zakona.

#### Glava osma (VIII.) PRIMJENA PREKRŠAJNOG PRAVA REPUBLIKE HRVATSKE PREMA PRAVNIM OSOBAMA I S NJOM IZJEDNAČENIM SUBJEKTIMA

Prekršajna odgovornost pravnih osoba i odgovornih osoba u pravnim
osobama\
Članak 59.

\(1\) Ovim se Zakonom određuju pretpostavke za prekršajnu odgovornost
pravnih osoba te odgovornih osoba u pravnim osobama.

\(2\) Prekršajna odgovornost pravne osobe prestaje prestankom njezina
postojanja, a u slučaju postojanja njezina pravnog sljednika, za
prekršaj odgovara njezin sveopći pravni sljednik. Ako je sljednika više,
sud će utvrditi koji od njih, s obzirom na narav sljedništva, odgovara
za prekršaj.

\(3\) Prestane li pravna osoba postojati nakon pravomoćnosti odluke o
prekršaju, prekršajne sankcije izvršit će se u odnosu na pravnog
sljednika. Pojedine sankcije neće se u tom slučaju izvršit ako to očito
ne bi bilo pravično. O izvršenju prekršajne sankcije protiv pravnog
sljednika sud će donijeti posebno rješenje.

\(4\) Odredbe ovoga Zakona kao i drugih propisa koji se odnose na
prekršajnu odgovornost pravne osobe i u njoj odgovorne osobe primjenjuju
se i na s njima izjednačene subjekte: podružnice i predstavništva
domaćih i stranih pravnih osoba, druge subjekte koji nemaju pravnu
osobnost ali samostalno nastupaju u pravnom prometu te na odgovorne
osobe u tim subjektima.

Temelj odgovornosti pravne osobe i odgovorne osobe u pravnoj osobi\
Članak 60. (NN [110/15](http://www.zakon.hr/cms.htm?id=14151))

\(1\) Pravna osoba i njezina odgovorna osoba prekršajno su odgovorni za
skrivljene povrede propisa o prekršaju.

\(2\) Propisom o prekršaju može se za prekršaj propisati prekršajna
odgovornost samo pravne osobe.

\(3\) Sud će utvrditi prekršajno odgovornom pravnu osobu i u slučaju
kada se utvrdi postojanje pravnih ili stvarnih zapreka za utvrđivanje
odgovornosti odgovorne osobe, ili se ne može utvrditi tko je odgovorna
osoba.

\(4\) Kada je propisom o prekršaju propisana prekršajna odgovornost
pravne osobe i u njoj odgovorne osobe, a ovlašteni tužitelj pokrene
postupak samo protiv pravne ili odgovorne osobe, ili sud u postupku
utvrdi da optužena odgovorna osoba nije odgovorna osoba za taj prekršaj,
sud može utvrditi prekršajnu odgovornost samo pravne osobe odnosno samo
odgovorne osobe

Odgovorna osoba\
Članak 61.

\(1\) Odgovorna osoba u smislu ovoga Zakona je fizička osoba koja vodi
poslove pravne osobe ili joj je povjereno obavljanje određenih poslova
iz područja djelovanja pravne osobe.

\(2\) Propisom o prekršaju može se odrediti koja odgovorna osoba u
pravnoj osobi odgovara za određeni prekršaj.

\(3\) Odgovorna osoba prekršajno odgovara za počinjeni prekršaj i u
slučaju ako nakon počinjenja prekršaja prestane raditi u pravnoj osobi
ili ako je nakon počinjenja prekršaja pravna osoba prestala postojati.

Isključenje i ograničenje odgovornosti pravnih osoba\
Članak 62.

\(1\) Republika Hrvatska ne može prekršajno odgovarati.

\(2\) Jedinice lokalne i područne (regionalne) samouprave odgovaraju za
prekršaje koji su počinjeni radnjama koje ne ulaze u izvršavanje
njihovih javnih ovlasti.

\(3\) Prekršajna neodgovornost državnih tijela i jedinica lokalne i
područne (regionalne) samouprave prema stavku 1. i 2. ovoga članka, ne
isključuje mogućnost prekršajne odgovornosti odgovorne osobe za taj
prekršaj u tijelima iz stavka 1. i 2. ovoga članka.

#### Glava deveta (IX.) PRIMJENA MATERIJALNOPRAVNIH ODREDBI OVOGA ZAKONA PREMA MALOLJETNIM POČINITELJIMA PREKRŠAJA

Primjena prekršajnoga materijalnog zakonodavstva prema maloljetnicima\
Članak 63.

Prema maloljetnim počiniteljima prekršaja primjenjuju se
materijalnopravne odredbe ovoga Zakona osim ako odredbama ove glave nije
drukčije propisano.

Pojam maloljetnika\
Članak 64.

\(1\) Maloljetnik je osoba koja je navršila četrnaest a nije navršila
osamnaest godina života.\
(2) Mlađi maloljetnik je osoba koja je navršila četrnaest a nije
navršila šesnaest godina života.\
(3) Stariji maloljetnik je osoba koja je navršila šesnaest a nije
navršila osamnaest godina života.

Vrste sankcija\
Članak 65.

\(1\) Prema osobi koja je prekršaj počinila kao maloljetnik, kao
prekršajnopravne sankcije primjenjuju se odgojne mjere, zaštitne mjere i
kazne (novčana kazna i maloljetnički zatvor).\
(2) Prema osobi koja je počinila prekršaj kao mlađi maloljetnik, kao
prekršajnopravne sankcije za počinjeni prekršaj mogu se primijeniti samo
odgojne mjere.\
(3) Prema osobi koja je počinila prekršaj kao stariji maloljetnik, kao
prekršajnopravne sankcije za počinjeni prekršaj mogu se primijeniti
odgojne mjere, a uz uvjete predviđene ovim Zakonom mogu se izreći
novčana kazna i maloljetnički zatvor.\
(4) Zaštitne mjere prema maloljetnim počiniteljima prekršaja mogu se
primijeniti uz uvjete određene ovim Zakonom.

Svrha odgojnih mjera i maloljetničkog zatvora\
Članak 66.

Uz opću svrhu prekršajnopravnih sankcija, svrha je posebnih
maloljetničkih sankcija pružanjem zaštite, brige, pomoći i nadzora te
osiguranjem opće izobrazbe maloljetnog počinitelja prekršaja utjecati na
njegov odgoj, razvijanje njegove cjelokupne ličnosti i jačanje njegove
osobne odgovornosti.

Vrste odgojnih mjera\
Članak 67.

\(1\) Odgojne mjere su:\
1. sudski ukor,\
2. posebne obveze,\
3. upućivanje u centar za odgoj.\
(2) Odgojne mjere iz stavka 1. ovoga članka primjenjuju se kada je
potrebno utjecati na maloljetnikovu ličnost i ponašanje mjerama
upozorenja, usmjeravanjem ili drugim primjerenim mjerama.

Sudski ukor\
Članak 68.

\(1\) Sud će primijeniti sudski ukor ako se iz maloljetnikovog odnosa
prema počinjenom prekršaju i njegovoj spremnosti da ne čini prekršaje
može zaključiti da će i samim prijekorom biti postignuta svrha odgojne
mjere.\
(2) Pri primjeni ukora sud će maloljetniku ukazati na društvenu
neprihvatljivost i štetnost njegova ponašanja te da mu se za slučaj
ponovnog počinjenja prekršaja može primijeniti i teža sankcija.

Posebne obveze\
Članak 69.

\(1\) Sud može maloljetniku odrediti jednu ili više posebnih obveza ako
ocijeni da će njihovom primjenom pozitivno utjecati na maloljetnika i
njegovo ponašanje.\
(2) Sud može maloljetniku odrediti obvezu:\
1. da se ispriča oštećeniku,\
2. da prema vlastitim mogućnostima popravi ili nadoknadi štetu nastalu
prekršajem,\
3. da se uzdrži od posjećivanja određenih mjesta i kloni društva
određenih osoba koje na njega štetno utječu,\
4. da se uz suglasnost maloljetnikovoga zakonskog zastupnika podvrgne
odvikavanju i liječenju od droge ili drugih ovisnosti,\
5. da se radi učenja ili provjere znanja prometnih propisa uputi u
nadležnu ustanovu za osposobljavanje vozača,\
6. da se uključi u rad humanitarnih organizacija ili na poslove
komunalnog ili ekološkog značenja,\
7. da se uključi u rad športskih i drugih sekcija uz pedagoški nadzor u
školi,\
8. da se uključi u pojedinačni ili skupni rad u savjetovalištu za
mlade.\
(3) Određene posebne obveze mogu trajati najdulje šest mjeseci i ne
smiju ometati maloljetnikovo školovanje ili zaposlenje.\
(4) U okviru obveze iz stavka 2. točke 2. ovoga članka sud će odrediti
oblike i način popravljanja naknade štete, no pri tome osobni rad
maloljetnika ne smije trajati više od 20 sati unutar roka od mjesec dana
i mora biti tako raspoređen da ne ometa školovanje ili zaposlenje
maloljetnika.\
(5) Pri određivanju posebnih obveza sud će maloljetnika posebno
upozoriti da ga se zbog skrivljenog neispunjavanja obveza može uputiti u
centar za odgoj.\
(6) Izvršenje posebnih obveza provodi se uz nadzor centra za socijalnu
skrb koji o tome izvještava sud.\
(7) Centar za socijalnu skrb dužan je voditi posebnu evidenciju za
svakog maloljetnika prema kojem je sud primijenio odgojnu mjeru.

Upućivanje u centar za odgoj\
Članak 70.

\(1\) Sud će primijeniti mjeru upućivanja maloljetnika u centar za odgoj
kada ocijeni da je za ostvarenje svrhe odgojnih mjera potrebno pojačanim
mjerama utjecati na njegovu ličnost i ponašanje.\
(2) Maloljetnika prema kojem je primijenjena mjera iz stavka 1. ovoga
članka sud može uputiti u centar:\
1. na određen broj sati tijekom dana u trajanju od najmanje osam, a
najdulje četrnaest dana,\
2. na neprekidni boravak u trajanju od osam dana.\
(3) Pri primjeni mjere iz stavka 1. ovoga članka pazit će se da radi
njezina izvršenja maloljetnik ne izostane s redovitog školovanja ili s
radnog mjesta.\
(4) Boravak maloljetnika u centru mora biti ispunjen djelatnostima
primjerenim njegovim osobinama i usmjeren na razvijanje osjećaja
odgovornosti.

Novčana kazna\
Članak 71.

\(1\) Novčanu kaznu sud može izreći počinitelju prekršaja starijem
maloljetniku koji ostvaruje osobne prihode vlastitim radom ili imovinom
ako utvrdi da s obzirom na narav i težinu počinjenog prekršaja treba
izreći tu kaznu.\
(2) Neplaćena novčana kazna ne može se zamijeniti mjerom zatvora ni
radom za opće dobro na slobodi, ali će se prisilno naplatiti na imovini
maloljetnika, njegova roditelja ili druge osobe koja za njega skrbi.

Maloljetnički zatvor\
Članak 72. (NN [39/13](http://www.zakon.hr/cms.htm?id=381))

\(1\) Počinitelju prekršaja starijem maloljetniku može se izreći kazna
maloljetničkog zatvora za prekršaj za koji je zakonom propisana kao teža
kazna zatvor, ako sud utvrdi da je s obzirom na narav i težinu prekršaja
i visok stupanj krivnje potrebno izreći tu kaznu.\
(2) Kazna maloljetničkog zatvora izriče se u okviru kazne zatvora
propisane za određeni prekršaj, time da ne može biti kraća od tri dana
ni dulja od petnaest dana.\
(3) Prije izricanja kazne maloljetničkog zatvora, sud mora prethodno
pribaviti mišljenje nadležnog centra za socijalnu skrb o primjerenosti
te kazne.

Primjena odgojnih mjera za stjecaj prekršaja\
Članak 73.

\(1\) Za prekršaje u stjecaju za koje odluči primijeniti odgojne mjere
sud će primijeniti samo jednu odgojnu mjeru.\
(2) Prema odredbi stavka 1. ovoga članka sud će postupiti i kada nakon
primijenjene odgojne mjere utvrdi da je maloljetnik prije ili poslije
njezine primjene počinio prekršaj.

Izricanje kazne maloljetničkog zatvora za prekršaje u stjecaju\
Članak 74.

\(1\) Za prekršaje u stjecaju sud će izreći ukupnu kaznu maloljetničkog
zatvora u granicama iz članka 72. stavka 2. ovoga Zakona bez prethodnog
utvrđivanja kazne za svaki pojedini prekršaj. Ako smatra da za neki
prekršaj maloljetnika treba kazniti kaznom maloljetničkog zatvora, a za
drugi primijeniti odgojnu mjeru, sud će izreći samo kaznu maloljetničkog
zatvora.\
(2) Kad sud nakon izricanja kazne maloljetničkog zatvora utvrdi da je
maloljetnik prije ili poslije izricanja te kazne počinio neki prekršaj,
postupit će po odredbi stavka 1. ovoga članka.

Izricanje novčane kazne za prekršaje u stjecaju\
Članak 75.

\(1\) Za prekršaje u stjecaju sud će izreći ukupnu novčanu kaznu prema
pravilu iz članka 39. stavka 1. točke 1. ovoga Zakona a bez prethodnog
utvrđivanja kazne za svaki pojedini prekršaj. Ako smatra da za neki
prekršaj maloljetniku treba izreći novčanu kaznu, a za drugi primijeniti
odgojnu mjeru, sud će izreći samo novčanu kaznu.\
(2) Ako smatra da za neki prekršaj maloljetniku treba izreći novčanu
kaznu, a za drugi kaznu maloljetničkog zatvora, sud će izreći samo kaznu
maloljetničkog zatvora.\
(3) Kad sud nakon izricanja novčane kazne utvrdi da je maloljetnik prije
ili poslije izricanja te kazne počinio neki prekršaj postupit će po
odredbi stavka 1. i 2. ovoga članka.

#### Glava deseta (X.) ODUZIMANJE IMOVINSKE KORISTI, ODUZIMANJE PREDMETA, REHABILITACIJA, PODACI IZ PREKRŠAJNE EVIDENCIJE I PRAVNA POSLJEDICA OSUDE

Uvjeti i način oduzimanja imovinske koristi\
Članak 76. (NN [39/13](http://www.zakon.hr/cms.htm?id=381))

\(1\) Imovinska korist oduzet će se sudskom odlukom kojom je utvrđeno da
je počinjen prekršaj. Imovinska korist oduzet će se i od osobe na koju
je prenijeta ako nije stečena u dobroj vjeri.

\(2\) Ako je oštećeniku dosuđen imovinskopravni zahtjev koji po prirodi
i sadržaju odgovara pribavljenoj imovinskoj koristi, oduzet će se dio
imovinske koristi koji prelazi dosuđeni imovinskopravni zahtjev.

\(3\) Sud će oduzeti imovinsku korist i ako oštećenika uputi da
imovinskopravni zahtjev može ostvariti u parnici.

\(4\) Kada se utvrdi nemogućnost oduzimanja stvari ili prava ostvarenih
kao imovinska korist u cijelosti ili djelomično, sud će obvezati
okrivljenika na isplatu odgovarajuće protuvrijednosti u novčanom iznosu.
Plaćanje se može odrediti obročno.

\(5\) Oduzeta imovinska korist neće se umanjiti za iznos sredstava
uloženih u kriminalnu djelatnost.

\(6\) Posebnim se zakonom može propisati način izračuna ostvarene
imovinske koristi počinjenim prekršajem.

Oduzimanje predmeta

Članak 76.a (NN [39/13](http://www.zakon.hr/cms.htm?id=381),
[[157/13](http://www.zakon.hr/cms.htm?id=607)](http://www.zakon.hr/cms.htm?id=607))

\(1\) Predmeti i sredstva koji su bili namijenjeni ili uporabljeni za
počinjenje prekršaja ili su nastali njegovim počinjenjem oduzet će se
ako postoji opasnost da će se ponovno uporabiti za počinjenje prekršaja.
Sud može oduzeti predmete i sredstva i kada je njihovo oduzimanje
potrebno radi zaštite opće sigurnosti, javnog poretka, zaštite zdravlja
ljudi ili iz moralnih razloga.

\(2\) Ako su ispunjene pretpostavke iz stavka 1. ovoga članka, sud će
oduzeti predmete i sredstva i kada postupak nije završen osuđujućom
presudom.

\(3\) Predmeti koje prema zakonu okrivljenik ili druga osoba ne može
posjedovati ili predmeti čije je posjedovanje ili promet zabranjen ili
ograničen ili predmeti namijenjeni prometu, ali se u promet mogu pustiti
samo pod posebnim uvjetima (s nadzornim markicama i slično), oduzet će
se i kad postupak nije završen osuđujućom presudom. Sud može na
prijedlog ovlaštenog tužitelja narediti njihovo uništenje i prije
završetka postupka.

\(4\) Oduzeti predmeti i sredstva postaju vlasništvo Republike Hrvatske.
To ne utječe na pravo trećih osoba za naknadu štete prema počinitelju
zbog oduzetog predmeta ili sredstva. Vlasnik oduzetog predmeta ili
sredstva koji nije počinitelj djela ima pravo na povrat predmeta i
sredstva ili naknadu njihove tržišne vrijednosti iz državnog proračuna,
osim ako je najmanje krajnjom nepažnjom pridonio da predmet ili sredstvo
bude namijenjeno ili uporabljeno za počinjenje prekršaja ili da nastane
njegovim počinjenjem ili ako je pribavio predmet ili sredstvo znajući za
okolnosti koje omogućuju njegovo oduzimanje.

\(5\) Zakonom se može propisati obvezno oduzimanje predmeta ili
sredstva, u kojem slučaju vlasnik nema pravo na naknadu iz državnog
proračuna, ako posebnim zakonom nije drukčije određeno.

\(6\) Sud može na prijedlog ovlaštenog tužitelja narediti uništenje
predmeta ili sredstava i prije završetka postupka ako utvrdi da
predstavljaju izravnu opasnost za život i zdravlje.

\(7\) Ministar nadležan za pravosuđe u suradnji s ministrom nadležnim za
financije pravilnikom će urediti način postupanja s oduzetim predmetima
u prekršajnim postupcima koji su postali vlasništvo Republike Hrvatske.

Rehabilitacija\
Članak 77.

\(1\) Nakon izdržane, oproštene ili zastarjele kazne zatvora odnosno
maloljetničkog zatvora, osuđenik ima sva prava utvrđena Ustavom, zakonom
ili drugim propisom i može stjecati sva prava osim onih koja su mu
ograničena zaštitnom mjerom, a jednako se to odnosi i na počinitelja
prekršaja kojem je primijenjena mjera upozorenja ili je odlukom o
prekršaju oslobođen kazne.\
(2) Protekom tri godine od pravomoćnosti odluke o prekršaju počinitelj
prekršaja smatra se neosuđivanim po toj odluci o prekršaju i svaka
uporaba tih podataka o njemu kao počinitelju prekršaja zabranjena je i
nema nikakav pravni učinak. Rehabilitirani osuđenik ima pravo nijekati
prijašnju osuđivanost i zbog toga ne može biti pozvan na odgovornost
niti može imati bilo kakve pravne posljedice.\
(3) Rehabilitacija iz stavka 1. i 2. ovoga članka nastupa po sili
zakona.

Podaci iz prekršajne evidencije\
Članak 78.

\(1\) Podaci iz prekršajne evidencije mogu se dati samo sudovima,
tijelima državne uprave koja vode prekršajni postupak i državnim
tijelima -- ovlaštenim tužiteljima kad se radi o prekršajnom postupku
protiv počinitelja prekršaja za kojeg se traže podaci.\
(2) Podaci iz prekršajne evidencije mogu se dati i drugim državnim
tijelima na njihov obrazloženi zahtjev kad se radi o povjeravanju
određenih poslova i zadataka u državnoj službi ili kada je to potrebno
za ostvarivanje određenih prava osobe za koju se traže podaci kod tijela
državne uprave ili tijela lokalne i područne (regionalne) samouprave u
upravnom postupku iz njihove nadležnosti. U postupku javne nabave tijela
koja je provode mogu zatražiti podatke iz prekršajne evidencije samo
putem nadležnog tijela državne uprave.\
(3) Prekršajnom evidencijom mogu se u okviru svoje zakonske ovlasti
koristiti i tijela unutarnjih poslova radi otkrivanja počinitelja
prekršaja. Navedeni podaci smatraju se službenom tajnom.\
(4) Nitko nije dužan podnositi dokaze o svojoj prekršajnoj osuđivanosti
ili neosuđivanosti.\
(5) Svatko ima pravo tražiti podatke iz prekršajne evidencije za sebe
samo ako dokaže da su mu ti podaci potrebni radi ostvarivanja prava u
stranoj državi.\
(6) Podaci o prekršaju za koji je nastupila rehabilitacija ne mogu se
nikome dati a ni koristiti za bilo koje potrebe.

Pravne posljedice osude\
Članak 79.

\(1\) Pravne posljedice osude, koje se sastoje od gubitka ili zabrane
stjecanja određenih prava, propisuju se zakonom.\
(2) Pravna posljedica osude koja se sastoji u stjecanju negativnih
prekršajnih bodova propisuje se zakonom.

Propisivanje negativnih prekršajnih bodova\
Članak 80. (NN [110/15](http://www.zakon.hr/cms.htm?id=14151))

\(1\) Negativni prekršajni bodovi kao pravna posljedica osude mogu se
propisati za počinitelja koji je pravomoćno proglašen krivim za osobito
teške prekršaje.\
(2) Pravna posljedica negativni prekršajni bodovi nastupa danom
pravomoćnosti odluke kojom je utvrđeno da je počinjen prekršaj za koji
su zakonom propisani negativni prekršajni bodovi.

Primjena pravne posljedice negativnih prekršajnih bodova\
Članak 81.

\(1\) Nakon proteka dvije godine od dana pravomoćnosti odluke na temelju
koje je počinitelj prikupio negativne prekršajne bodove, ti se bodovi
prestaju uračunavati.\
(2) Za izvršenje posljedice prema stavku 1. ovoga članka smisleno se
primjenjuju odredbe o zastari izvršenja prekršajnopravnih sankcija prema
ovom Zakonu.

### DRUGI DIO POSTUPOVNE ODREDBE

#### Glava jedanaesta (XI.) UVODNE ODREDBE 

Temeljna svrha postupovnih odredbi\
Članak 82. (NN [118/18](https://www.zakon.hr/cms.htm?id=35939))

\(1\) Postupovnim odredbama ovoga Zakona utvrđuju se pravila kojima se
pred općinskim sudovima i svim drugim tijelima koja vode prekršajni
postupak, osigurava pravično vođenje prekršajnog postupka, zaštita
ljudskih prava, pravilno utvrđivanje činjenica i zakonito odlučivanje o
prekršajnoj odgovornosti tako da nitko nedužan ne bude osuđen, a da se
počinitelju prekršaja izrekne kazna ili primijeni druga prekršajnopravna
sankcija.\
(2) Prije donošenja pravomoćne odluke o prekršaju okrivljenik može biti
ograničen u svojoj slobodi i drugim pravima samo uz uvjete koje određuje
ovaj Zakon.\
(3) Ako ovaj Zakon ne sadrži odredbe o pojedinim pitanjima postupka, na
odgovarajući će se način, kada to bude primjereno svrsi prekršajnog
postupka, primijeniti odredbe Zakona o kaznenom postupku i Zakona o
sudovima za mladež.

Pokretanje i vođenje postupka\
Članak 83.

Ako ovim Zakonom nije drukčije određeno, prekršajni se postupak može
pokrenuti i provesti samo na zahtjev ovlaštenog tužitelja.

Nedužnost\
Članak 84.

Svatko je nedužan i nitko ga ne može smatrati krivim za prekršaj dok mu
se pravomoćnom odlukom o prekršaju ne utvrdi krivnja.

Pravo na obranu\
Članak 85.

\(1\) Okrivljenik mora već na prvom ispitivanju biti obaviješten o
prekršaju za koji se tereti i dokazima koji ga terete. Smatra se da je
okrivljenik obaviješten o prekršaju za koji se tereti ako je uredno
primio optužni prijedlog.\
(2) Okrivljeniku se mora omogućiti da se očituje o svim činjenicama i
dokazima koji ga terete i da iznese sve činjenice i dokaze koji mu idu u
korist.\
(3) Okrivljenik nije dužan iznijeti svoju obranu niti odgovarati na
pitanja. Zabranjeno je i kažnjivo od okrivljenika ili druge osobe koja
sudjeluje u postupku iznuđivati priznanja ili druge izjave.

Prava uhićene ili zadržane osobe\
Članak 86.

\(1\) Osoba uhićena ili zadržana pod sumnjom da je počinila prekršaj
mora biti odmah upoznata o razlozima uhićenja ili zadržavanja, na njezin
će zahtjev nadležno tijelo o uhićenju ili zadržavanju izvijestiti
njezinu obitelj ili drugu osobu koju ona odredi, a ako se ispituje kao
osumnjičenik ili okrivljenik i poučiti da nije dužna iskazivati te da
ima pravo na stručnu pomoć branitelja kojeg može sama izabrati.\
(2) Pod uhićenjem ili zadržavanjem se smatra svaka mjera ili radnja koja
uključuje lišenje slobode osobe pod sumnjom da je počinila prekršaj.

Jezik i pismo u postupku\
Članak 87. (NN [39/13](http://www.zakon.hr/cms.htm?id=381),
[110/15](http://www.zakon.hr/cms.htm?id=14151))

\(1\) U prekršajnom postupku u uporabi je hrvatski jezik i latinično
pismo, ako za uporabu u pojedinim područjima sudova nije zakonom uveden
i drugi jezik ili pismo.\
(2) Stranke, sudionici u postupku, svjedoci i ostale osobe koje
sudjeluju u postupku imaju se pravo služiti svojim jezikom. Ako se
postupak ili pojedina radnja u postupku ne vodi na jeziku te osobe,
osigurat će se na zahtjev tih osoba usmeno prevođenje onoga što ona
odnosno drugi iznose te isprava i drugoga pisanoga dokaznog materijala.
Ako osoba ne razumije jezik na kojem se vodi postupak, u svakom će se
slučaju osigurati prevođenje. Prevođenje obavlja tumač.\
(3) Pozive i odluke upućuje sud na hrvatskom jeziku i latiničnom pismu.
Na hrvatskom jeziku i latiničnom pismu dostavljaju se sudu optužni
prijedlog, žalba i drugi podnesci. Ako je na pojedinom sudskom području
u službenu uporabu zakonom uveden i drugi jezik ili pismo, podnesci se
mogu sudu dostavljati i na tom jeziku ili pismu.\
(4) Okrivljeniku koji je u zadržavanju kao i osobi na izdržavanju kazne
dostavit će se prijevod poziva, odluka i podnesaka na jeziku kojim se
služi u postupku.\
(5) Stranac koji je zadržan zbog sumnje da je počinio prekršaj, ili se
nalazi u pritvoru, istražnom zatvoru ili u zatvoru zbog kaznenog djela
ili je iz drugih razloga lišen slobode, može od započinjanja postupka do
njegova dovršetka dostavljati sudu podneske na svom jeziku.

\(6\) O pravu na prevođenje poučit će se prije prvog ispitivanja osoba
iz stavka 5. ovoga članka, koja se može odreći toga prava ako zna jezik
na kojem se vodi postupak. U zapisniku će se zabilježiti da je dana
pouka i izjava sudionika.

\(7\) Trošak prevođenja i tumača nastao primjenom odredbi ovoga članka
pada na teret proračunskih sredstava suda.

Dužnost utvrđivanja svih važnih činjenica\
Članak 88.

\(1\) Sud je dužan na temelju izvedenih dokaza potpuno i točno utvrditi
činjenice koje su od važnosti za donošenje zakonite odluke i s jednakom
pažnjom utvrđuje činjenice koje terete okrivljenika i koje mu idu u
korist.\
(2) Sud slobodno cijeni dokaze i postojanje ili nepostojanje činjenica i
pri tome nije ograničen ili vezan nikakvim dokaznim pravilima.

Ekonomičnost postupka i sprječavanje zlouporabe prava iz ovoga Zakona\
Članak 89.

\(1\) Sud je dužan postupak provesti brzo i bez odugovlačenja, uz
izbjegavanje svih nepotrebnih radnji i troškova te onemogućiti svaku
zlouporabu prava što pripadaju strankama i sudionicima u postupku.\
(2) Stranci i sudioniku u prekršajnom postupku koji očigledno odugovlači
postupak ili na drugi način zlouporabljuje prava iz ovoga Zakona sud će
rješenjem uskratiti pravo na tu radnju. Žalba protiv toga rješenja ne
odgađa njegovo izvršenje.

Nezakoniti dokazi\
Članak 90.

\(1\) Sudske se odluke ne mogu utemeljiti na dokazima pribavljenim na
nezakonit način (nezakoniti dokazi).\
(2) Nezakoniti su oni dokazi koji su:\
1. pribavljeni kršenjem Ustavom, zakonom ili međunarodnim pravom
zajamčenih prava:\
a) obrane,\
b) na dostojanstvo,\
c) na ugled i čast, te\
d) na nepovredivost osobnog i obiteljskog života,\
2. pribavljeni povredom odredaba prekršajnog postupka i koji su izričito
predviđeni ovim Zakonom te drugi dokazi za koje se iz njih saznalo.

Pouka o pravima u postupku\
Članak 91.

Okrivljenika ili drugog sudionika u postupku, koji iz očitog neznanja bi
mogao propustiti kakvu radnju ili se zbog toga ne bi koristio svojim
pravima, sud će poučiti o pravima koja mu prema ovom Zakonu pripadaju i
o posljedicama propuštanja radnje.

Prethodno pitanje\
Članak 92.

Ako primjena propisa o prekršaju ovisi o prethodnom rješenju kakvoga
pravnog pitanja za čije je rješenje nadležan sud u kojem drugom postupku
ili koje drugo državno tijelo, općinski sud ili tijelo državne uprave
koje vodi prekršajni postupak može samo riješiti i to pitanje prema
odredbama koje važe za dokazivanje u prekršajnom postupku. Rješenje toga
pravnog pitanja ima učinak samo za prekršajni predmet o kojem se
raspravlja.

#### Glava dvanaesta (XII.) NADLEŽNOST SUDOVA I TIJELA DRŽAVNE UPRAVE

Stvarna nadležnost suda i tijela državne uprave\
Članak 93. (NN [118/18](https://www.zakon.hr/cms.htm?id=35939))

\(1\) U prekršajnim predmetima sude općinski sudovi i Visoki prekršajni
sud Republike Hrvatske. Posebnim se zakonom može propisati stvarna
nadležnost tijela državne uprave za vođenje prekršajnog postupka u prvom
stupnju, osim u postupku po prigovoru protiv obaveznog prekršajnog
naloga (članci 239. do 244. ovoga Zakona).\
(2) Maloljetnim počiniteljima prekršaja uvijek sude sudovi, osim ako
ovim Zakonom nije propisano drukčije.

Nadležnost općinskih sudova u prekršajnim predmetima\
Članak 94. (NN [39/13](http://www.zakon.hr/cms.htm?id=381),
[110/15](http://www.zakon.hr/cms.htm?id=14151),
[118/18](https://www.zakon.hr/cms.htm?id=35939))

\(1\) Općinski sudovi kada rješavaju prekršajne predmete nadležni su:

1\. suditi u prvom stupnju za sve prekršaje, osim za one za koje je
zakonom propisana nadležnost tijela državne uprave,

2\. odlučivati o prigovorima protiv obaveznih prekršajnih naloga svih
ovlaštenih izdavatelja,

3\. odlučivati o zahtjevu za obnovu prekršajnog postupka:

a\) u predmetima u kojima su sudili,

b\) protiv pravomoćnih prekršajnih naloga ovlaštenih tužitelja ako je
riječ o prekršajima iz stvarne nadležnosti suda te

c\) protiv svih pravomoćnih obaveznih prekršajnih naloga,

4\. pružati pravnu pomoć prema odredbama međunarodnih ugovora i ovoga
Zakona,

5\. obavljati i druge poslove propisane zakonom.

\(2\) Općinski prekršajni sud u Zagrebu je isključivo mjesno nadležan za
suđenje u postupcima koje kod suda pokreće ovlašteni tužitelj pravna
osoba s javnim ovlastima kojoj je posebnim zakonom utvrđen status
neovisnog regulatora.

Nadležnost Visokoga prekršajnog suda Republike Hrvatske\
Članak 95. (NN [39/13](http://www.zakon.hr/cms.htm?id=381),
[118/18](https://www.zakon.hr/cms.htm?id=35939))

Visoki prekršajni sud Republike Hrvatske nadležan je:

1\. odlučivati u drugom stupnju o redovnim pravnim lijekovima protiv
odluka općinskih sudova u prekršajnim predmetima, odluka tijela državne
uprave koja vode prekršajni postupak, odluka ovlaštenih tužitelja i
drugih odluka kada je to propisano zakonom,

2\. odlučivati o prigovorima protiv prekršajnih naloga svih ovlaštenih
izdavatelja kada je prigovor podnesen zbog odluke o prekršajnopravnoj
sankciji, troškovima postupka, oduzimanja imovinske koristi ili
oduzimanja predmeta,

3\. odlučivati o izvanrednim pravnim lijekovima u slučajevima propisanim
ovim Zakonom,

4\. odlučivati o sukobu nadležnosti između općinskih sudova u
prekršajnim predmetima,

5\. odlučivati o žalbama u predmetima međunarodne pravosudne suradnje s
državama članicama Europske unije iz prekršajne nadležnosti,

6\. obavljati druge poslove propisane zakonom.

Nadležnost tijela državne uprave\
Članak 96.

Tijela državne uprave nadležna su:\
1. odlučivati u prvom stupnju o prekršajima kada je to propisano
posebnim zakonom,\
2. odlučivati o zahtjevima za obnovu prekršajnog postupka:\
a) u predmetima iz svoje nadležnosti; te\
b) protiv pravomoćnih prekršajnih naloga u predmetima za koje je za
vođenje prekršajnog postupka predviđeno prvostupanjsko odlučivanje toga
tijela državne uprave.\
3. obavljati i druge poslove propisane zakonom.

Sastav sudova\
Članak 97. (NN [39/13](http://www.zakon.hr/cms.htm?id=381),
[118/18](https://www.zakon.hr/cms.htm?id=35939))

\(1\) U općinskom sudu, kada rješava prekršajne predmete, odluke donosi
sudac pojedinac, ako drukčije nije propisano ovim Zakonom.

\(2\) Visoki prekršajni sud Republike Hrvatske odluke donosi u vijeću od
tri suca, ako drukčije nije propisano zakonom.

Mjesna nadležnost\
Članak 98. (NN [118/18](https://www.zakon.hr/cms.htm?id=35939))

\(1\) Mjesno je nadležan sud na čijem je području prekršaj počinjen ili
pokušan.\
(2) Zakonom se može odrediti općinski sud koji će odlučivati u određenoj
vrsti prekršaja iz nadležnosti općinskih sudova s područja više
općinskih sudova ili na području Republike Hrvatske.\
(3) Ako je prekršaj počinjen ili pokušan na područjima raznih sudova ili
granici tih područja, ili se ne zna na kojem je području počinjen ili
pokušan, nadležan je onaj od tih sudova koji je prvi započeo postupak, a
ako postupak još nije započet -- sud kojem je prije podnesen optužni
prijedlog.\
(4) Ako je prekršaj počinjen na brodu ili zrakoplovu, dok se nalazi u
domaćoj luci ili pristaništu, nadležan je sud na čijem se području
nalazi ta luka ili pristanište. U ostalim slučajevima kad je prekršaj
počinjen na brodu ili zrakoplovu, nadležan je sud na čijem se području
nalazi matična luka domaćeg broda odnosno zrakoplova ili domaće
pristanište u kojem se brod odnosno zrakoplov (domaći ili strani) prvi
put zaustavi, ako posebnim zakonom nije određeno drukčije.\
(5) Ako je prekršaj počinjen tiskom, nadležan je sud na čijem je
području spis tiskan. Ako to mjesto nije poznato ili je spis tiskan
izvan područja Republike Hrvatske, nadležan je sud na čijem se području
tiskani spis raspačava.\
(6) Ako prema propisu za prekršaj odgovara sastavljač spisa, nadležan je
i sud mjesta u kojem sastavljač ima prebivalište ili boravište, odnosno
sjedište ili sud mjesta gdje se dogodio događaj na koji se spis odnosi.\
(7) Odredbe stavka 4. ovoga članka primijenit će se odgovarajuće ako je
spis ili izjava objavljena preko radija, televizije ili drugog
elektroničkog medija.\
(8) Ako nije poznato mjesto počinjenja prekršaja, nadležan je sud na
čijem području okrivljenik ima prebivalište ili boravište, odnosno
sjedište. Nakon započinjanja postupka, ostaje nadležnim taj sud i ako se
nakon toga saznalo za mjesto počinjenja prekršaja.\
(9) Ako se prema odredbama ovoga Zakona ne može utvrditi koji je sud
mjesno nadležan, Visoki prekršajni sud Republike Hrvatske odredit će
jedan od općinskih sudova pred kojim će se provesti postupak.

Spajanje postupka\
Članak 99.

\(1\) Ako je ista osoba okrivljena za više prekršaja za koja su nadležna
dva ili više sudova, nadležan je onaj sud koji je na zahtjev ovlaštenog
tužitelja prvi započeo postupak, a ako postupak još nije započet, sud
kojem je prije podnesen optužni prijedlog.\
(2) Prema odredbama stavka 1. ovoga članka određuje se nadležnost i ako
je oštećenik istodobno počinio prekršaj prema okrivljeniku.\
(3) Za supočinitelje nadležan je, u pravilu, sud koji je kao nadležan za
jednog od njih prvi započeo postupak.\
(4) Sud koji je nadležan za počinitelja prekršaja nadležan je, u
pravilu, i za sudionike (poticatelja i pomagača).\
(5) U svim slučajevima iz stavka 1., 2., 3. i 4. ovoga članka provest će
se, u pravilu, jedinstveni postupak i donijeti jedna presuda.\
(6) Jedinstveni će se postupak, u pravilu, provesti i jedna presuda
donijeti i protiv okrivljenika pravne osobe i odgovorne osobe u pravnoj
osobi.\
(7) Sud može odlučiti da se provede jedinstveni postupak i donese jedna
presuda i kad je više osoba okrivljeno za više prekršaja, ali samo ako
između počinjenih prekršaja postoji međusobna veza i ako postoje većina
istih dokaza.\
(8) Sud može odlučiti da se provede jedinstveni postupak i donese jedna
presuda ako se pred istim sudom vode odvojeni postupci protiv iste osobe
za više prekršaja ili protiv više osoba za isti prekršaj.\
(9) O spajanju postupka rješenje donosi sud koji je nadležan za
provođenje jedinstvenog postupka.\
(10) Protiv rješenja o spajanju postupka nije dopuštena žalba.

Razdvajanje postupka\
Članak 100.

\(1\) Sud nadležan sukladno članku 99. ovoga Zakona može iz važnih
razloga ili iz razloga svrhovitosti do završetka glavne rasprave odnosno
postupka donijeti rješenje kojim se postupak za pojedine prekršaje ili
protiv pojedinih okrivljenika razdvaja. Tako razdvojene postupke dovršit
će sam ili ih predati drugom nadležnom sudu.\
(2) Protiv rješenja o razdvajanju postupka nije dopuštena žalba.

Prenošenje nadležnosti\
Članak 101. (NN [118/18](https://www.zakon.hr/cms.htm?id=35939))

\(1\) Kad je nadležni sud iz pravnih ili stvarnih razloga spriječen da
postupa, dužan je o tome izvijestiti Visoki prekršajni sud Republike
Hrvatske koji će za postupanje odrediti drugi stvarno nadležni sud.\
(2) Visoki prekršajni sud Republike Hrvatske može rješenjem za vođenje
postupka odrediti drugi stvarno nadležni sud, ako je očito da će se tako
lakše provesti postupak ili ako za to postoje drugi važni razlozi.\
(3) Rješenje iz stavka 2. ovoga članka sud može donijeti na prijedlog
suca općinskog suda koji rješava prekršajne predmete ili državnog
odvjetnika ako je tužitelj u postupku.\
(4) U prekršajnom postupku pred tijelom državne uprave koje vodi
prekršajni postupak, rješenje iz stavka 3. ovoga članka donosi nadležno
ministarstvo.

Nenadležnost\
Članak 102.

\(1\) Sud je dužan paziti na svoju stvarnu i mjesnu nadležnost te će se,
čim primijeti da nije nadležan, rješenjem proglasit nenadležnim. Nakon
pravomoćnosti rješenja sud će ustupiti predmet nadležnom sudu, odnosno
drugom nadležnom prekršajnom tijelu.\
(2) Nakon započinjanja postupka, sud se ne može proglasiti mjesno
nenadležnim niti stranke mogu isticati prigovor mjesne nenadležnosti.\
(3) Nenadležni sud dužan je poduzeti one radnje u postupku za koje
postoji opasnost od odgode.

Sukob nadležnosti\
Članak 103. (NN [118/18](https://www.zakon.hr/cms.htm?id=35939))

\(1\) Ako sud kojemu je ustupljen predmet na temelju članka 102.
stavka 1. ovoga Zakona smatra da nije nadležan, pokrenut će postupak za
rješavanje sukoba nadležnosti.\
(2) Kad je u povodu žalbe protiv rješenja suda kojim se on proglasio
mjesno nenadležnim (članak 102. stavak 1.) Visoki prekršajni sud
Republike Hrvatske svojim rješenjem odlučio koji je sud nadležan, taj je
sud vezan za tu odluku o nadležnosti.\
(3) O sukobu nadležnosti između općinskih sudova, kada rješavaju
prekršajne predmete, odlučuje Visoki prekršajni sud Republike Hrvatske.\
(4) O sukobu nadležnosti između tijela državne uprave koja vode
prekršajni postupak odlučuje nadležno ministarstvo, a ako je riječ o
sukobu nadležnosti između tijela državne uprave različitih
ministarstava, Vlada Republike Hrvatske.\
(5) O sukobu nadležnosti sudova i tijela državne uprave koja vode
prekršajni postupak odlučuje Ustavni sud Republike Hrvatske.\
(6) Pri odlučivanju o sukobu nadležnosti Visoki prekršajni sud Republike
Hrvatske, odnosno nadležno ministarstvo ili Vlada Republike Hrvatske
mogu istodobno s rješenjem o sukobu nadležnosti po službenoj dužnosti
donijeti odluku o prenošenju mjesne nadležnosti, ako je udovoljeno
uvjetima predviđenim člankom 101. ovoga Zakona.\
(7) Dok se ne riješi sukob nadležnosti, sud je dužan poduzimati one
radnje u postupku za koje postoji opasnost od odgode.

#### Glava trinaesta (XIII.) IZUZEĆE

Isključenje i otklon\
Članak 104.

\(1\) Sudac je isključen od obavljanja sudske dužnosti:\
1. ako je oštećen prekršajem,\
2. ako mu je okrivljenik, njegov branitelj, tužitelj, oštećenik, njihov
zakonski zastupnik ili opunomoćenik ili predstavnik pravne osobe bračni
drug ili srodnik u uspravnoj liniji do bilo kojeg stupnja, u pobočnoj
liniji do četvrtog stupnja, odnosno u tazbinskom srodstvu do drugog
stupnja,\
3. ako je s okrivljenikom ili njegovim braniteljem ili okrivljenikovim
bračnim drugom, tužiteljem, oštećenikom ili predstavnikom pravne osobe u
odnosu skrbnika, štićenika, posvojitelja, posvojenika, udomitelja ili
udomljenika,\
4. ako je u istome predmetu vodio prvostupanjski postupak ili u
prvostupanjskom postupku sudjelovao kao: donositelj neke odluke u
postupku, tužitelj, branitelj, zakonski zastupnik ili opunomoćenik
oštećenika odnosno tužitelja ili je ispitan kao svjedok ili vještak, ili
je sudjelovao u inspekcijskom ili drugom nadzoru na temelju kojega je
pokrenut prekršajni postupak.\
(2) Sudac može biti otklonjen od obavljanja sudske dužnosti ako se izvan
slučajeva navedenih u stavku 1. ovoga članka navedu i dokažu okolnosti
koje izazivaju sumnju u njegovu nepristranost.\
(3) Sudac čim sazna da postoji koji od razloga za izuzeće iz stavka 1.
ovoga članka ili okolnosti koje opravdavaju njegov otklon (stavak 2.
ovoga članka), dužan je odmah o tome izvijestiti predsjednika suda koji
će mu odrediti zamjenu. Ako je riječ o izuzeću ili otklonu predsjednika
suda, on će odrediti sebi zamjenika između sudaca toga suda, a ako to
nije moguće, postupit će prema članku 101. stavku 1. ovoga Zakona.\
(4) Kad sudac sazna da je stavljen zahtjev za njegovo izuzeće, dužan je
odmah obustaviti svaki rad na predmetu, a ako je riječ o otklonu iz
stavka 2. ovoga članka može do donošenja rješenja o zahtjevu poduzimati
samo one radnje za koje postoji opasnost od odgode.

Zahtjev stranaka za izuzećem\
Članak 105.

\(1\) Izuzeće mogu tražiti i stranke.\
(2) Stranke mogu podnijeti zahtjev za izuzeće do započinjanja
prekršajnog postupka (članak 157. stavak 2.), a ako su za razlog
isključenja (članak 104. stavak 1.) saznale kasnije, zahtjev podnose
odmah nakon saznanja.\
(3) Zahtjev za izuzeće suca Visokoga prekršajnog suda Republike Hrvatske
može se staviti u žalbi, ali najkasnije do početka sjednice vijeća toga
suda.\
(4) Stranka može tražiti izuzeće samo poimenično određenog suca koji u
predmetu postupa, odnosno suca Visokog prekršajnog suda Republike
Hrvatske.\
(5) Stranka je dužna u zahtjevu navesti dokaze i okolnosti zbog kojih
smatra da postoji kakva zakonska osnova za izuzeće. U zahtjevu se ne
mogu navoditi razlozi koji su isticani u prijašnjem zahtjevu za izuzeće
koji je odbijen.

Odlučivanje o zahtjevu za izuzeće\
Članak 106. (NN [118/18](https://www.zakon.hr/cms.htm?id=35939))

\(1\) O zahtjevu za izuzeće iz članka 105. ovoga Zakona odlučuje
predsjednik općinskog suda. Ako se istim zahtjevom traži izuzeće suca i
predsjednika suda, o izuzeću suca odlučuje zamjenik predsjednika suda, a
o izuzeću predsjednika suda, ako se zahtjev odnosi na prekršajni
predmet, odlučuje predsjednik Visokog prekršajnog suda Republike
Hrvatske.

\(2\) Ako se traži izuzeće predsjednika Visokog prekršajnog suda
Republike Hrvatske, odluka o izuzeću donosi se na sjednici svih sudaca
toga suda na kojoj pri donošenju odluke o izuzeću ne može sudjelovati
predsjednik suda.\
(3) Prije donošenja rješenja o izuzeću pribavit će se izjava suca
odnosno predsjednika suda, a prema potrebi provest će se i drugi
izvidi.\
(4) Ako je zahtjev za otklon iz članka 104. stavka 2. ovoga Zakona
podnesen nakon započinjanja postupka ili je zahtjev za izuzeće podnesen
protivno odredbi članka 105. stavka 4. i 5. ovoga Zakona, zahtjev će se
rješenjem odbaciti u cijelosti ili djelomično. Rješenje može donijeti i
sudac odnosno predsjednik suda čije se izuzeće zahtjeva.\
(5) Ako sudac ili predsjednik općinskog suda smatra da je zahtjev za
njegovim izuzećem očito neosnovan, može takav zahtjev sam odbiti i
nastaviti postupak. U tom slučaju ne primjenjuje se odredba stavka 3.
ovoga članka.\
(6) Protiv rješenja o zahtjevu za izuzeće nije dopuštena posebna žalba,
ali se razlozi za izuzeće mogu isticati u žalbi na presudu.

Izuzeće ostalih sudionika u postupku\
Članak 107.

\(1\) Odredbe o izuzeću suca primjenjivat će se i na državne odvjetnike
i osobe koje su na temelju Zakona o državnom odvjetništvu ovlaštene da
državnog odvjetnika zastupaju u postupku, osobe koje u postupku
zastupaju druge tužitelje, zapisničare, tumače, branitelje, druge
stručne osobe i na vještake ako za njih nije što drugo određeno. Razlog
za izuzeće ne postoji u slučaju kada okrivljenika, oštećenika i druge
tužitelje zastupaju osobe koje su njima u srodstvu.\
(2) O izuzeću zapisničara, tumača, stručne osobe, vještaka i branitelja
te osobe koja zastupa tužitelja odlučuje sud pred kojim se vodi
postupak.\
(3) O zahtjevu za izuzeće državnog odvjetnika i osobe koja ga zamjenjuje
obavijestit će se nadležni državni odvjetnik te će mu se dati rok da,
ako to smatra potrebnim, odredi drugu osobu koja će ga u postupku
zamjenjivati. U obavijesti, dat će se i upozorenje o posljedicama koje
Zakon predviđa za sudjelovanje u postupku osoba koje su trebale biti
izuzete.

#### Glava četrnaesta (XIV.) SUBJEKTI PREKRŠAJNOG POSTUPKA

Stranke i sudionici u postupku\
Članak 108.

\(1\) Stranke u prekršajnom postupku su:\
1. ovlašteni tužitelj,\
2. okrivljenik.\
(2) Sudionici u prekršajnom postupku su:\
1. branitelj okrivljenika,\
2. zakonski zastupnik ili opunomoćenik,\
3. oštećenik,\
4. druga osoba koje se tiče vođenje određenog prekršajnog postupka.

Ovlašteni tužitelj\
Članak 109.

\(1\) Ovlašteni tužitelji su:\
1. državni odvjetnik,\
2. tijelo državne uprave,\
3. pravna osoba s javnim ovlastima,\
4. oštećenik.\
(2) Ako je dva ili više ovlaštenih tužitelja podnijelo optužni prijedlog
protiv istog okrivljenika i za isti prekršaj prije nego je zakazana
glavna rasprava ili okrivljenik pozvan na ispitivanje, a jedan od
podnositelja je državni odvjetnik, postupak će se voditi po zahtjevu
državnog odvjetnika.\
(3) Ako su optužne prijedloge protiv istog okrivljenika i za isti
prekršaj u roku iz stavka 2. ovoga članka podnijeli ovlašteni tužitelji
tijelo državne uprave odnosno pravna osoba s javnim ovlastima i
oštećenik, postupak će se voditi na temelju optužnog prijedloga tijela
državne uprave odnosno pravne osobe s javnim ovlastima.\
(4) Ako je istim prekršajem okrivljenika više oštećeno osoba i samo je
neka ili su sve u roku iz stavka 1. ovoga članka podnijele protiv tog
okrivljenika optužni prijedlog, postupak će se spojiti po svim
podnesenim optužnim prijedlozima i provesti jedinstven postupak i
donijeti jedna presuda.\
(5) Ako tijekom postupka tužitelj na temelju čijeg se optužnog
prijedloga vodi postupak odustane od optužnog prijedloga, postupak će se
nastaviti na temelju već podnesenog optužnog prijedloga drugog
ovlaštenog tužitelja, prema pravilima stavaka 2. do 4. ovoga članka. Ako
u ovom slučaju drugi ovlašteni tužitelj nije već bio, u smislu stavaka
2. do 4. ovoga članka, podnio optužni prijedlog, samo je državni
odvjetnik ovlašten preuzeti prekršajni progon ili podnijeti novi optužni
prijedlog protiv istog okrivljenika i za isti prekršaj.\
(6) Ako je optužni prijedlog podnijelo više ovlaštenih tužitelja, sud
neće postupati po onim optužnim prijedlozima po kojima sukladno ovome
članku ne vodi postupak. Te će optužne prijedloge po pravomoćnosti
odluke o prekršaju rješenjem odbaciti. Protiv tog rješenja nije
dopuštena žalba.\
(7) Tužitelj može odustati od optužnog prijedloga do donošenja
nepravomoćne odluke o prekršaju.\
(8) Prema ovome Zakonu, tijela jedinica lokalne i područne (regionalne)
samouprave imaju iste ovlasti, prava i obveze kada je riječ o
prekršajima iz njihove nadležnosti. Odredbe ovoga Zakona koje se odnose
na tijela državne uprave, na odgovarajući se način primjenjuju i na
tijela jedinice lokalne i područne (regionalne) samouprave kada je riječ
o prekršajima iz njihove nadležnosti.

Članak 109.a (NN [39/13](http://www.zakon.hr/cms.htm?id=381))

\(1\) Prije podnošenja optužnog prijedloga nadležnom sudu ili drugom
tijelu postupka protiv počinitelja prekršaja, osim u slučaju iz članka
134. stavaka 1. do 3. i članka 136. ovoga Zakona, ovlašteni tužitelj iz
članka 109. stavka 1. točke 1. do 3. ovoga Zakona dužan je utvrditi
točnu adresu prebivališta i boravišta počinitelja odnosno sjedišta
počinitelja i uručiti mu pisanu obavijest na jeziku koji razumije:

1\. o prekršaju za koji namjerava protiv njega podnijeti optužni
prijedlog, s činjeničnim i pravnim opisom prekršaja,

2\. da u tijeku postupka može slobodno iznijeti obranu ili dostaviti
pisanu obranu, uskratiti iznošenje obrane ili odgovor na pojedino
pitanje,

3\. da kod tijela postupka ima pravo razgledati spis i upoznati se s
dokazima protiv njega,

4\. da se u postupku može braniti sam ili uz pomoć branitelja po
vlastitom izboru, ali da zbog nedolaska branitelja na raspravu odnosno
ročište ili uzimanja branitelja tek na raspravi odnosno ročištu,
rasprava odnosno ročište se neće odgoditi,

5\. da tijekom postupka može podnositi prijedloge za provođenje dokaza u
svoju obranu,

6\. da se rasprava pred tijelom postupka može održati i u njegovoj
odsutnosti i donijeti odluka o prekršaju,

7\. da je do pravomoćnog završetka postupka i završetka postupka
izvršenja dužan obavijestiti tijelo postupka o svakoj promjeni adrese
prebivališta i boravišta odnosno sjedišta, jer će mu se, ako tako ne
postupi, ili ako izbjegava dostavu, sva pismena dostaviti putem oglasne
ploče tijela postupka,

8\. da u postupku ima pravo upotrebljavati svoj jezik, odnosno pravo da
mu se osigura tumač ako se postupak ili pojedina radnja u postupku ne
vodi na njegovom jeziku te da se tog prava može odreći ako zna jezik na
kojem se vodi postupak ili provodi pojedina radnja,

9\. da ima pravo na sporazumijevanje u smislu članka 109.e ovog Zakona.

\(2\) Pisana obavijest iz stavka 1. ovog članka sastavlja se u dva
primjerka koju će vlastoručno potpisati počinitelj, čime potvrđuje
njezin primitak, i ovlaštena službena osoba ovlaštenog tužitelja. Jedan
primjerak obavijesti prilaže se uz optužni prijedlog, a drugi se uručuje
počinitelju.

\(3\) Ako počinitelj prilikom uručenja pisane obavijesti iz stavka 1.
ovog članka odbije njezin primitak ili svojim potpisom potvrditi njezin
primitak, ovlašteni tužitelj će postupiti na način propisan u zadnjoj
rečenici članka 148. stavka 4. ovog Zakona čime se dostava smatra uredno
obavljenom.

Članak 109.b (NN [39/13](http://www.zakon.hr/cms.htm?id=381))

\(1\) Osim kad mu je to dopušteno prema posebnom propisu, ovlašteni
tužitelj iz članka 109. stavka 1. točaka 1. do 3. ovoga Zakona može ne
pokrenuti prekršajni postupak iako postoji sumnja da je počinjen
prekršaj ako je:

1\. s obzirom na okolnosti vjerojatno da će se u prekršajnom postupku
protiv počinitelja primijeniti članak 24.a i članak 38. ovoga Zakona,

2\. protiv počinitelja u tijeku izvršenje ili treba izvršiti kaznu ili
zaštitnu mjeru i stoga pokretanje ili vođenje prekršajnog postupka za
drugi prekršaj nema svrhe s obzirom na težinu, narav prekršaja i pobude
iz kojih je on počinjen, te s obzirom na očekivani rezultat koji se
očekuje izvršenjem već izrečene kazne ili zaštitne mjere na počinitelja
da ubuduće ne čini prekršaje,

3\. počinitelj počinio više prekršaja, ali je svrhovito da se počinitelj
osudi samo za jedan, jer pokretanje ili vođenje prekršajnog postupka za
druge prekršaje ne bi imalo bitnog utjecaja na izricanje kazne ili
drugih sankcija počinitelju.

\(2\) Osim kad mu je to dopušteno prema posebnom propisu, ovlašteni
tužitelj iz članka 109. stavka 1. točaka 1. do 3. ovoga Zakona može ne
pokrenuti prekršajni postupak, iako postoji sumnja da je počinjen
prekršaj, a počinitelj nije ranije bio počinitelj istog prekršaja i
preuzme jednu od obveza da u određenom roku:

1\. otkloni posljedicu prekršaja,

2\. naknadi štetu prouzročenu prekršajem,

3\. plati propisane obveze neplaćanjem kojih se ostvaruje obilježje
prekršaja.

\(3\) Ako je prekršajem s elementima nasilja oštećena fizička osoba, za
postupanje prema stavcima 1. i 2. ovoga članka, potrebno je pribaviti
pisanu izjavu o pristanku oštećenika.

\(4\) Radi ispunjenja preuzete obveze prema stavku 2. ovoga članka,
ovlašteni tužitelj dostavit će počinitelju pisanu naredbu kojom točno
određuje preuzetu obvezu i određuje rok za njezino ispunjenje, pri čemu
rok za ispunjenje obveze iz točke 1. je do 15 dana, a iz točke 2. i 3.
do tri mjeseca od primitka pisane naredbe.

\(5\) Ako počinitelj ne ispuni u propisanom roku preuzetu obvezu iz
stavka 2. ovoga članka, ovlašteni tužitelj će pokrenuti prekršajni
postupak.

\(6\) Ako počinitelj, na prijedlog ovlaštenog tužitelja iz članka 109.
stavka 1. točke 1. do 3. ovoga Zakona, u tijeku trajanja prekršajnog
postupka preuzme jednu od obveza iz stavka 2. ovoga članka, prekršajni
postupak će se rješenjem prekinuti do obavijesti ovlaštenog tužitelja o
ispunjenju ili neispunjenju preuzete obveze. Protiv rješenja o prekidu
postupka žalba nije dopuštena.

\(7\) Kada ovlašteni tužitelj obavijesti sud da počinitelj nije ispunio
preuzetu obvezu iz stavka 2. ovoga članka, sud će nastaviti postupak.
Kada ovlašteni tužitelj obavijesti sud da je počinitelj ispunio preuzetu
obvezu iz stavka 2. ovoga članka, sud će rješenjem obustaviti postupak.
Protiv rješenja o obustavi postupka žalba nije dopuštena.

Članak 109.c (NN [39/13](http://www.zakon.hr/cms.htm?id=381))

\(1\) Osim kad mu je to dopušteno prema posebnom propisu, ovlašteni
tužitelj iz članka 109. stavka 1. točaka 1. i 2. ovoga Zakona može ne
pokrenuti prekršajni postupak iako postoji sumnja da je počinjen
prekršaj ako je počinitelj preuzeo obvezu u određenom roku:

1\. podvrgavanja odvikavanju od droge ili drugih ovisnosti,

2\. podvrgavanja psihosocijalnom tretmanu radi otklanjanja nasilničkog
ponašanja uz pristanak počinitelja i žrtve na napuštanje obiteljske
zajednice za vrijeme trajanja tretmana.

\(2\) Ako je prekršajem s elementima nasilja oštećena fizička osoba, za
postupanje prema stavku 1. ovoga članka, potrebno je pribaviti pisanu
izjavu o pristanku oštećenika.

\(3\) Radi ispunjenja preuzete obveze prema stavku 1. ovoga članka,
ovlašteni tužitelj dostavit će počinitelju pisanu naredbu kojom određuje
vrijeme trajanja podvrgavanja koje može trajati do devet mjeseci i rok
za ispunjenje preuzete obveze, koji ne može biti dulji od jedne godine
od primitka pisane naredbe.

\(4\) Ako počinitelj svojom krivnjom ne ispuni ili u većem dijelu ne
ispuni preuzetu obvezu iz stavka 1. ovoga članka, ovlašteni tužitelj će
pokrenuti prekršajni postupak.

\(5\) Ako počinitelj, na prijedlog ovlaštenog tužitelja iz članka 109.
stavka 1. točke 1. i 2. ovoga Zakona, u tijeku trajanja prekršajnog
postupka preuzme jednu od obveza iz stavka 1. ovoga članka, prekršajni
postupak će se rješenjem prekinuti do obavijesti ovlaštenog tužitelja o
ispunjenju ili neispunjenju preuzete obveze. Protiv rješenja o prekidu
postupka žalba nije dopuštena.

\(6\) Kada ovlašteni tužitelj obavijesti sud da počinitelj svojom
krivnjom nije ispunio ili u većem dijelu nije ispunio preuzetu obvezu iz
stavka 1. ovoga članka, sud će nastaviti postupak. Kada ovlašteni
tužitelj obavijesti sud da je počinitelj ispunio preuzetu obvezu iz
stavka 1. ovoga članka ili do neispunjenja obveze nije došlo krivnjom
počinitelja, sud će rješenjem obustaviti postupak. Protiv rješenja o
obustavi postupka žalba nije dopuštena.

Članak 109.d (NN [39/13](http://www.zakon.hr/cms.htm?id=381))

\(1\) Ako su se ostvarile okolnosti iz članka 109.b stavaka 1. i 2. te
članka 109.c stavka 1. ovoga Zakona, sud može postupiti na način
predviđen člancima 109.b i 109.c ovoga Zakona.

\(2\) Kada postupi na način predviđen člankom 109.b stavkom 1. ovoga
Zakona, sud će rješenjem obustaviti prekršajni postupak.

\(3\) Kada postupi na način predviđen člankom 109.b stavkom 2. i člankom
109.c ovoga Zakona, sud će naredbom odrediti preuzetu obvezu i rok za
njezino ispunjenje, prema članku 109.b stavku 2. i 109.c stavku 1. ovoga
Zakona.

\(4\) Nakon donošenja naredbe sud će rješenjem prekinuti prekršajni
postupak, protiv kojeg rješenja žalba nije dopuštena.

\(5\) Ako počinitelj u danom roku ispuni preuzetu obvezu prema stavku 3.
ovoga članka, sud će rješenjem obustaviti prekršajni postupak, protiv
kojeg rješenja žalba nije dopuštena. Ako počinitelj u danom roku ne
ispuni preuzetu obvezu prema stavku 3. ovoga članka, sud će nastaviti s
vođenjem postupka.

\(6\) Kada se postupak vodi na temelju optužnog prijedloga oštećenika
tužitelja, sud može, osim u slučaju iz članka 109.b stavka 1. ovog
Zakona, uz pristanak oštećenika tužitelja postupiti na način propisan
ovim člankom. Oštećenik tužitelj svoj pristanak daje pisanom izjavom na
zapisniku kod suda, koju potpisuje.

\(7\) Ako oštećenik tužitelj u roku od osam dana od isteka roka
počinitelju za ispunjenje preuzete obveze ne obavijesti sud u smislu
članka 109.b stavka 6. i 109.c stavka 5. ovog Zakona, smatrat će se da
je počinitelj ispunio preuzetu obvezu. O ovoj obvezi i posljedici ne
postupanja, oštećenika tužitelja upozorit će se prilikom davanja pisane
izjave iz stavka 6. ovog članka.

Članak 109.e (NN [39/13](http://www.zakon.hr/cms.htm?id=381),
[110/15](http://www.zakon.hr/cms.htm?id=14151))

\(1\) Nakon uručenja počinitelju obavijesti iz članka 109.a stavka 1.
ovoga Zakona, ovlašteni tužitelj iz članka 109. stavka 1. točaka 1. do
3. ovog Zakona i počinitelj mogu pregovarati o uvjetima priznavanja
krivnje i sporazumijevanju o sankciji i mjerama.

\(2\) Ovlašteni tužitelj i okrivljenik mogu i tijekom postupka, prije
donošenja odluke o prekršaju, na prijedlog okrivljenika ili tijela
postupka pregovarati o uvjetima priznavanja krivnje i sporazumijevanju o
sankciji i mjerama.

\(3\) Ako ovlašteni tužitelj i počinitelj postignu sporazum iz stavka 1.
ili stavka 2. ovog članka, sastavljaju o tome pisanu izjavu za donošenje
odluke o prekršaju na temelju sporazuma stranaka koja sadrži:

1\) opis prekršaja,

2\) izjavu okrivljenika o priznavanju krivnje za taj prekršaj,

3\) sporazum o vrsti i mjeri kazne ili druge sankcije odnosno mjere,

4\) sporazum o troškovima ovlaštenog tužitelja u vezi s utvrđenjem
prekršaja, kao i o troškovima tijela postupka kada je sporazum postignut
tijekom vođenja postupka

5\) potpis stranaka.

\(4\) Sastavljena izjava iz stavka 3. ovog članka, a ako se radi o
sporazumu iz stavka 1. ovog članka i pisana obavijest iz članka 109.a
stavka 1. ovog Zakona, predaju se tijelu postupka koje će odlučiti o
njezinu prihvaćanju.

\(5\) Tijelo postupka neće prihvatiti sporazum stranaka koji je s
obzirom na pravila o izboru vrste i visine sankcije na štetu
okrivljenika ili se neće postići svrha kažnjavanja ili koji nije
zakonit.

\(6\) Ako ne prihvati sporazum stranaka iz stavka 1. ovog članka,
postignuti sporazum će se smatrati optužnim prijedlogom i tijelo
postupka će provesti postupak u kojem će raspraviti okolnosti zbog kojih
nije prihvatio sporazum i donijeti odgovarajuću odluku o prekršaju.

\(7\) Ako ne prihvati sporazum stranaka iz stavka 2. ovog članka, tijelo
postupka će rješenjem odbaciti sporazum i nastaviti s postupkom. Protiv
ovog rješenja nije dopuštena žalba.

\(8\) Ako prihvati sporazum stranaka, tijelo postupka će donijeti odluku
o prekršaju koja mora u cijelosti odgovarati postignutom sporazumu
stranaka.

\(9\) Protiv odluke o prekršaju iz stavka 8. ovog članka žalba nije
dopuštena.

Državni odvjetnik\
Članak 110.

\(1\) Državni odvjetnik može podnijeti optužni prijedlog za sve
prekršaje.\
(2) Za prekršajni progon pred prekršajnim sudom stvarno je nadležan
općinski državni odvjetnik.\
(3) Mjesno je nadležan onaj općinski državni odvjetnik prema odredbama
koje važe za nadležnost suda onoga područja za koje je državni odvjetnik
postavljen.\
(4) Pred Visokim prekršajnim sudom Republike Hrvatske postupa Glavni
državni odvjetnik Republike Hrvatske.\
(5) Državni odvjetnik poduzima sve radnje u postupku na koje je po
zakonu ovlašten sam ili preko osoba koje su na temelju zakona ovlaštene
da ga zastupaju u prekršajnom postupku.

Tijelo državne uprave\
Članak 111.

\(1\) Tijelo državne uprave koje je ovlašteno neposredno provoditi ili
nadzirati provođenje propisa kojim je predviđen prekršaj ovlašteno je za
prekršaj iz tog propisa podnijeti optužni prijedlog. Ako to tijelo ne
podnese optužni prijedlog, može to učiniti tijelo državne uprave višeg
stupnja koje nadzire provođenje istog propisa o prekršaju.\
(2) Tijelo državne uprave kao podnositelj optužnog prijedloga poduzima
sve radnje u postupku na koje je po zakonu ovlašteno putem ovlaštene
osobe.

Pravna osoba s javnim ovlastima\
Članak 112.

\(1\) Pravne osobe koje imaju javne ovlasti, ovlaštene su za prekršajni
progon za one prekršaje koji su propisani u području javnih ovlasti koje
imaju.\
(2) Pravna osoba s javnim ovlastima u tijeku prekršajnog postupka
poduzima sve radnje na koje je po zakonu ovlaštena putem osobe koju za
to ovlasti kao svog predstavnika.

Oštećenik tužitelj\
Članak 113.

\(1\) Oštećenik, kojem je prekršajem povrijeđeno ili ugroženo kakvo
imovinsko ili osobno pravo, ovlašten je sudu za taj prekršaj podnijeti
optužni prijedlog.\
(2) Oštećenik se u postupku može ispitati kao svjedok.\
(3) Oštećenik tužitelj poduzima sve radnje u postupku na koje je po
zakonu ovlašten sam ili putem ovlaštenog opunomoćenika odnosno
predstavnika.\
(4) Za oštećenika maloljetnika ili osobu lišenu poslovne sposobnosti
optužni prijedlog podnosi njihov zakonski zastupnik i poduzima sve
radnje u postupku a može za to imati i ovlaštenog opunomoćenika.\
(5) Oštećenik stariji maloljetnik (osoba s navršenih šesnaest godina
života) može i sama podnijeti optužni prijedlog i u vezi s tim obavljati
radnje u postupku.\
(6) Ako oštećenik tužitelj umre u tijeku roka za podnošenje optužnog
prijedloga ili u tijeku postupka koji se vodi po njegovu optužnom
prijedlogu, njegov bračni drug, izvanbračni drug, djeca, roditelji,
braća i sestre, posvojitelj i posvojenik mogu u roku od mjesec dana
poslije njegove smrti podnijeti optužni prijedlog ili dati izjavu da
postupak nastavljaju.

Okrivljenik\
Članak 114.

\(1\) Okrivljenik u prekršajnom postupku jest:\
1. fizička osoba,\
2. fizička osoba obrtnik i osoba koja se bavi drugom samostalnom
djelatnošću. Ako propisom o prekršaju nije predviđeno sankcioniranje i
kazna za okrivljenika fizičku osobu obrtnika i osobu koja se bavi drugom
samostalnom djelatnošću, prekršajno odgovara kao okrivljenik fizička
osoba.\
3. pravna osoba i s njom izjednačeni subjekti,\
4. odgovorna osoba u pravnoj osobi.\
(2) Okrivljenici iz stavka 1. točaka 1., 2. i 4. ovoga članka svoju
obranu iznose sami, a druge radnje u postupku mogu obavljati sami ili
putem opunomoćenog branitelja.\
(3) Ako ovim Zakonom nije određeno drukčije, za okrivljenika pravnu
osobu i s njom izjednačeni subjekt obranu daje isključivo njihov
ovlašteni predstavnik a druge radnje u postupku poduzimaju putem
ovlaštenog predstavnika ili putem opunomoćenog branitelja.\
(4) Ako se istodobno vodi prekršajni postupak za isti prekršaj protiv
pravne osobe i njegove odgovorne osobe a radi se o slučaju kada je
odgovorna osoba jedini ovlašteni predstavnik i zaposlenik pravne osobe,
ta odgovorna osoba je ujedno i predstavnik pravne osobe.\
(5) Za okrivljenu pravnu osobu i s njom izjednačen subjekt, izvan
slučaja stavka 4. ovoga članka, u prekršajnom postupku sudjeluje njezin
predstavnik koji je ovlašten poduzimati sve radnje koje može poduzeti
okrivljenik. Okrivljena pravna osoba može imati samo jednog
predstavnika, kojeg tijekom postupka može zamijeniti.\
(6) Sud će u prvom pozivu okrivljenu pravnu osobu pozvati da pisanim
putem imenuje svog predstavnika i dostavi dokaze da je ta osoba sukladno
ovome Zakonu ovlaštena predstavljati tu pravnu osobu. Pravna osoba
odluku o imenovanju predstavnika dostavlja prije započinjanja postupka
ili tu odluku prilikom poduzimanja prve radnje u postupku sudu predaje
sam predstavnik pravne osobe.\
(7) Za okrivljenu pravnu osobu i s njom izjednačenog subjekta može se
predstavnikom u prekršajnom postupku imenovati:\
1. osoba upisana u sudskom ili drugom registru kao osoba ovlaštena za
zastupanje,\
2. zaposlenik ili član pravne osobe kojeg direktor ili druga čelna osoba
okrivljene pravne osobe i s njom izjednačenog subjekta imenuje kao
predstavnika pravne osobe.\
(8) Ako okrivljena pravna osoba i s njom izjednačen subjekt ne postupi
sukladno stavku 6. i 7. ovoga članka, ili sud ocijeni da u slučaju iz
stavka 4. ovoga članka postoji sukob interesa između pravne osobe i
odgovorne osobe, sud će rješenjem odrediti njezina predstavnika u
prekršajnom postupku prema odredbi stavka 7. ovoga članka. Ako takve
osobe nema, sud će odredit rješenjem pravnoj osobi branitelja po
službenoj dužnosti koji će imati sve ovlasti predstavnika pravne osobe.
Protiv tako postavljenog branitelja ne mogu se primjenjivati prisilne
mjere koje se prema zakonu mogu primijeniti prema predstavniku
okrivljenika -- pravne osobe.\
(9) Neće se, prema stavku 8. ovoga članka, određivati predstavnik pravne
osobe ako su ispunjeni uvjeti za vođenje postupka bez nazočnosti
okrivljene pravne osobe.\
(10) Protiv rješenja donesenih na temelju stavka 8. ovoga članka nije
dopuštena posebna žalba.

Branitelj\
Članak 115.

\(1\) Branitelj okrivljenika može biti samo odvjetnik kojeg u postupku
može zamijeniti odvjetnički vježbenik s položenim pravosudnim ispitom.\
(2) Branitelj je dužan sudu prije poduzimanja prve radnje u postupku
predati od okrivljenika potpisanu punomoć, a okrivljenik može branitelju
dati i usmenu punomoć na zapisniku kod suda koji vodi postupak.\
(3) Prava i dužnosti branitelja prestaju kad okrivljenik opozove punomoć
i o tome obavijesti sud a u svakom slučaju s pravomoćnim dovršetkom
prekršajnog postupka.\
(4) Branitelja okrivljeniku, osim ako se on tome izričito ne protivi,
mogu uzeti i njegov zakonski zastupnik, bračni ili izvanbračni drug,
srodnik u uspravnoj liniji, posvojitelj, posvojenik, brat, sestra ili
hranitelj.\
(5) Jedan odvjetnik može u istom ili odvojenim postupcima biti
zajednički branitelj za dva ili više okrivljenika samo ako to nije
protivno probitcima njihovih obrana.\
(6) Branitelj ne može biti:\
1. oštećenik prekršajem, odnosno oštećenikov bračni ili izvanbračni
drug, ni njegov srodnik u uspravnoj liniji bilo do kojeg stupnja, u
pobočnoj liniji do četvrtog stupnja ili po tazbini do drugog stupnja,\
2. oštećenik tužitelj, odnosno njegov bračni ili izvanbračni drug, ni
njegov srodnik u uspravnoj liniji bilo do kojeg stupnja, u pobočnoj
liniji do četvrtog stupnja ili po tazbini do drugog stupnja,\
3. osoba koja je u postupku pozvana kao svjedok, osim ako je prema ovom
Zakonu oslobođena dužnosti svjedočenja i izjavila je da neće svjedočiti
ili ako je u postupku okrivljenik stavio zahtjev da se njegov branitelj
ispita kao svjedok,\
4. osoba koja je u istom predmetu postupala kao sudac ili državni
odvjetnik, odnosno kao neki od drugih ovlaštenih tužitelja ili
sudjelovala u pripremi za podnošenje optužnog prijedloga,\
5. predstavnik pravne osobe koja je okrivljena u prekršajnom postupku,\
6. osoba koja je suokrivljenik u istom prekršajnom postupku,\
7. osoba koja je tumač u postupku.\
(7) Branitelj može u postupku u korist okrivljenika poduzimati sve
radnje koje može poduzimati i okrivljenik, osim što ne može za
okrivljenika dati obranu.\
(8) Nakon što je sudu podnesen optužni prijedlog, branitelj ima pravo
razgledati spise i pribavljene predmete koji služe za utvrđivanje
činjenica u postupku.

Oštećenik i drugi sudionici u postupku\
Članak 116.

\(1\) Osoba koja je oštećena prekršajem, a postupak se ne vodi po
njezinom optužnom prijedlogu, sudionik je prekršajnog postupka u kojem
svoja prava ostvaruje na način i pod uvjetima prema ovom Zakonu.\
(2) Oštećenik ima pravo do završetka postupka staviti sudu zahtjev da
okrivljenika presudom obveže da mu nadoknadi štetu koja mu je
prouzročena prekršajem i s tim u vezi predlagati sudu izvođenje
potrebnih dokaza, predlagati dokaze radi utvrđivanja krivnje
okrivljenika za prekršaj, prigodom ispitivanja postavljati pitanja
okrivljeniku, svjedocima i vještacima te stavljati primjedbe na njihove
izjave, te davati druge izjave i prijedloge.\
(3) Oštećenik može svoja prava u postupku ostvarivati sam ili putem
ovlaštenog opunomoćenika. Za oštećenika koji nije navršio šesnaest
godina života ili mu je oduzeta poslovna sposobnost radnje u postupku
poduzima zakonski zastupnik koji može imati opunomoćenika.\
(4) Oštećenika se može tijekom postupka ispitati kao svjedoka o
prekršaju i šteti koju je pretrpio te o drugi činjenicama koje se
utvrđuju u postupku.\
(5) Kada je oštećenik pravna osoba, za nju će se na okolnosti iz stavka
4. ovoga članka ispitati njezin ovlašteni predstavnik.\
(6) Sudac će, kada to oštećenik traži ili ako je očito neuk, upoznati
oštećenika s njegovim pravima u smislu ovoga članka i drugim pravima
koje ima prema ovom Zakonu.\
(7) Sudionik u postupku je i osoba koja nije oštećena prekršajem ali je
od nje privremeno oduzet kakav predmet ili se predlaže oduzimanje
njezinog predmeta kao predmeta kojim je počinjen prekršaj ili je nastao
prekršajem ili se predlaže da se od nje oduzme imovinska korist
pribavljena prekršajem, ili je već donesena takva odluka. Svoja prava u
postupku ostvaruje na način i pod uvjetima propisanim ovim Zakonom.

#### Glava petnaesta (XV.) PODNESCI I ZAPISNICI

Podnesci\
\
Članak 117. (NN [39/13](http://www.zakon.hr/cms.htm?id=381))

\(1\) Optužni prijedlog, prijedlozi, pravni lijek i druge izjave i
priopćenja podnose se pisano ako ovim Zakonom nije drukčije propisano.\
(2) Podnesci iz stavka 1. ovoga članka moraju biti razumljivi i
sadržavati sve što je potrebno da bi se na temelju njih moglo
postupiti.\
(3) Podnesci koji se prema ovom Zakonu dostavljaju protivnoj stranci
predaju se sudu u dovoljnom broju primjeraka za sud i drugu stranku. Ako
podnesak nije predan u dovoljnom broju primjeraka, sud će isti umnožiti
na trošak podnositelja podneska.\
(4) Ako u ovom Zakonu nije drukčije propisano, sud će rješenjem odbaciti
podnesak koji je nerazumljiv ili ne sadrži što je potrebno da bi se na
temelju njega moglo postupati. Podnositelj može ponovo podnijeti
podnesak, osim ako njegovo podnošenje nije vezano za rok koji je već
protekao.\
(5) Protiv rješenja iz stavka 4. ovoga članka kojim se podnesak
odbacuje, pravo žalbe ima njegov podnositelj.

Elektronička isprava

Članak 117.a (NN [110/15](http://www.zakon.hr/cms.htm?id=14151))

\(1\) Podnesci koji se prema ovom Zakonu pisano sastavljaju i potpisuju,
mogu se podnijeti u obliku elektroničke isprave ako su izrađeni,
otpremljeni, primljeni i pohranjeni primjenom dostupne informacijske
tehnologije, i osiguravaju utvrđivanje jednoznačnog obilježja kojim se
utvrđuje sastavljač elektroničke isprave.

\(2\) Podnesak u obliku elektroničke isprave smatra se zaprimljenim u
informacijskom sustavu ili uređaju suda, tijela državne uprave koja vode
prekršajni postupak, ovlaštenog tužitelja, ili odvjetničkog ureda,
trenutkom registracije njihovog prijema u tom sustavu ili uređaju.
Primatelj osigurava uredno djelovanje automatiziranog sustava potvrde
prijema. Ako pošiljatelj ne zaprimi potvrdu prijema, obavijestit će o
tome primatelja, pa ako u roku kojeg je odredio ne primi tu potvrdu,
smatra se da podnesak u obliku elektroničke isprave nije poslan.

\(3\) O podnesku u obliku elektroničke isprave iz stavka 2. ovog članka,
sud, tijelo državne uprave koje vodi prekršajni postupak i ovlašteni
tužitelj sastavljaju službenu zabilješku. U slučaju nerazumljivog ili
nepotpunog podneska u obliku elektroničke isprave pozvat će se
podnositelja da podnesak ispravi, odnosno dopuni, ako on to ne učini u
određenom roku, podnesak će se odbaciti.

\(4\) U ocjeni pitanja pravne valjanosti, uporabe, prometa, čuvanja i
tajnosti podnesaka u obliku elektroničke isprave odgovarajuće se
primjenjuju odredbe posebnih propisa.

\(5\) Pismena koja se sastavljaju u vezi s prekršajnim postupkom mogu se
sastavljati, popunjavati, voditi, ispisivati i arhivirati u
elektroničkom obliku. Ako se takvo pismeno potpisuje, može se
potpisivati na elektroničkom uređaju, u skladu s tehničkim mogućnostima
uređaja.

Vrijeđanje u podnesku\
Članak 118. (NN [114/22](https://www.zakon.hr/cms.htm?id=53950))

\(1\) Sud može rješenjem kazniti novčanom kaznom do 660,00 eura svakoga
tko u podnesku vrijeđa sud ili osobu koja sudjeluje u postupku.\
(2) Rješenje o kažnjavanju donosi sud kojem se podnesak podnosi ili
kojemu je podnesak dostavljen.\
(3) O kažnjavanju odvjetnika, odnosno odvjetničkog vježbenika izvijestit
će se Hrvatska odvjetnička komora a o kažnjavanju službenika državne
uprave nadležni ministar.\
(4) Državni odvjetnik se neće kazniti za podnesak iz stavka 1. ovoga
članka ali će se o podnesku izvijestiti Glavni državni odvjetnik
Republike Hrvatske.\
(5) Protiv rješenja iz stavka 1. ovoga članka ima pravo žalbe onaj prema
kojem je izrečena kazna.\
(6) Kažnjavanje prema stavku 1. ovoga članka ne utječe na progon i
izricanje prekršajnopravne sankcije za prekršaj počinjen vrijeđanjem.

Zapisnik o radnjama u postupku i njegov sadržaj\
Članak 119. (NN [110/15](http://www.zakon.hr/cms.htm?id=14151))

\(1\) O svakoj radnji poduzetoj tijekom prekršajnog postupka sastavit će
se zapisnik istodobno kad se radnja obavlja, a ako to nije moguće, onda
neposredno nakon toga.\
(2) Zapisnik piše zapisničar. Samo kad se obavlja pretraga stana ili
osoba ili se radnja poduzima izvan službenih prostorija tijela, a
zapisničar se ne može osigurati, zapisnik može pisati osoba koja
poduzima radnju.\
(3) Kad zapisnik piše zapisničar, zapisnik se sastavlja tako da osoba
koja poduzima radnju govori glasno zapisničaru što će unijeti u
zapisnik, osim u slučajevima kada po ovom Zakonu zapisnik može sastaviti
sudski savjetnik ili sudački vježbenik.\
(4) Osobi koja se ispituje može se dopustiti da sama kazuje odgovore u
zapisnik. U slučaju zlouporabe to joj se pravo može uskratiti.\
(5) U zapisnik se unosi naziv državnog tijela pred kojim se obavlja
radnja, mjesto gdje se obavlja radnja, dan i sat kad je radnja započeta
i završena, imena i prezimena nazočnih osoba i u kojem su svojstvu
nazočne te naznaka prekršajnog predmeta u kojem se poduzima radnja.\
(6) Zapisnik treba sadržavati bitne podatke o tijeku i sadržaju poduzete
radnje. U zapisnik se ubilježava u obliku pripovijedanja samo bitni
sadržaj danih iskaza i izjava. Pitanja se unose u zapisnik samo ako je
potrebno da se razumije odgovor. Ako je potrebno, u zapisnik će se
doslovce unijeti pitanje koje je postavljeno i odgovor koji je dan.\
Ako su pri poduzimanju radnje oduzeti predmeti ili spisi, to će se
naznačiti u zapisniku, a oduzete stvari priključit će se zapisniku ili
će se navesti gdje se nalaze na čuvanju.\
(7) Pri poduzimanju radnji kao što je očevid, pretraga stana ili osoba,
ili prepoznavanje, u zapisnik će se unijeti i podaci koji su važni s
obzirom na značenje takve radnje ili za utvrđivanje istovjetnosti
pojedinih predmeta (opis, mjere i veličina predmeta ili tragova,
stavljanje oznake na predmete i dr.), a ako su napravljene skice,
crteži, planovi, fotografije, filmske ili druge tehničke snimke, to će
se navesti u zapisniku i priključiti zapisniku.\
(8) Zapisnik se mora voditi uredno, u njemu se ne smije ništa dodati ili
mijenjati. Prekrižena mjesta moraju ostati čitljiva. Zapisnik se vodi
uporabom pisaće mašine ili računala, osim ako i zbog posebnih okolnosti
to nije moguće. Takve će se okolnosti naznačiti u zapisniku. Ako
zapisnik ima više listova, oni će se označiti rednim brojevima. Sve
preinake, ispravci i dodaci unose se na kraju zapisnika i moraju ih
ovjeroviti osobe koje potpisuju zapisnik.

\(9\) Kada ovlaštena službena osoba ovlaštenog tužitelja na mjestu
počinjenja prekršaja sačinjava zapisnik o poduzetim radnjama u vezi s
počinjenim prekršajem, može zapisnik sastaviti u elektroničkom obliku,
na način da se nakon potpisa počinitelja prekršaja zapisnik elektronski
zaključava i onemogućava naknadna izmjena. Zapisnik se može potpisati na
elektroničkom uređaju u skladu s tehničkim mogućnostima uređaja.

Potpis zapisnika

Članak 120.

\(1\) Ispitana osoba, osobe koje su obvezno nazočne radnjama u postupku
te stranke, branitelj i oštećenik, ako su nazočni, imaju pravo pročitati
zapisnik ili, ako ne znaju ili ne mogu čitati, zahtijevati da im se
zapisnik pročita. Na to ih je dužna upozoriti osoba koja poduzima
radnju, a u zapisniku će se naznačiti je li upozorenje učinjeno i je li
zapisnik pročitan.\
(2) Zapisnik potpisuje ispitana osoba. Ako se zapisnik sastoji od više
stranica, ispitana osoba potpisuje svaku stranicu.\
(3) Na kraju zapisnika potpisat će se tumač, ako ga je bilo, svjedoci
čija je nazočnost obvezna pri poduzimanju radnje, a pri pretrazi i osoba
koja se pretražuje ili čiji se dom ili druge prostorije pretražuju. Ako
zapisnik ne piše zapisničar (članak 119. stavak 2.), zapisnik potpisuju
osobe koje su nazočne radnji. Ako takvih osoba nema ili ne mogu shvatiti
sadržaj zapisnika, zapisnik potpisuju dva svjedoka, osim ako nije moguće
osigurati njihovu nazočnost.\
(4) Osoba koja ne zna pisati umjesto potpisa stavlja otisak kažiprsta
desne ruke, a zapisničar ispod otiska upisuje njezino ime i prezime. Ako
se zbog nemogućnosti da se stavi otisak desnog kažiprsta stavlja otisak
kakva drugog prsta ili otisak prsta lijeve ruke, u zapisniku će se
naznačiti od kojeg je prsta i s koje ruke uzet otisak.\
(5) Ako ispitana osoba nema obje ruke, pročitat će zapisnik, a ako ne
zna pisati, zapisnik će joj se pročitati, i to će se zabilježiti u
zapisniku. Ako ispitana osoba odbije potpisati zapisnik ili staviti
otisak prsta, to će se zabilježiti u zapisniku i navesti razlog
odbijanja.\
(6) Ako se radnja nije mogla obaviti bez prekida, u zapisniku će se
naznačiti dan i sat kad je nastao prekid te dan i sat kad se radnja
nastavlja.\
(7) Ako je bilo prigovora u svezi sa sadržajem zapisnika, navest će se u
zapisniku i ti prigovori.\
(8) Zapisnik na kraju potpisuju osoba koja je obavila radnju i
zapisničar.

Izdvajanja zapisnika iz spisa predmeta\
Članak 121.

\(1\) Kad je u ovom Zakonu određeno da se na nekom dokazu ne može
utemeljiti sudska odluka, sudac će na prijedlog stranaka ili po
službenoj dužnosti rješenjem odmah odlučiti o njegovu izdvajanju iz
spisa predmeta. Izdvojit će se i zapisnik ili njegov dio koji sadrži
takav dokaz.\
(2) Materijali izdvojeni prema stavku 1. ovoga članka zatvaraju se u
poseban omot, čuvaju odvojeno u spisu i ne može ih se razgledati ili
koristiti u postupku. Visoki prekršajni sud Republike Hrvatske može
čitati i koristiti izdvojene materijale kada rješava o žalbi protiv
presude u povodu žalbenog prigovora u vezi odluke o izdvajanju.\
(3) Protiv rješenja kojim je odlučeno o izdvajanju nije dopuštena
posebna žalba.\
(4) U postupku u kojem se izdaje prekršajni nalog, izdvajanje zapisnika
se ne provodi.

#### Glava šesnaesta (XVI.) ROKOVI I POVRAT U PRIJAŠNJE STANJE

##### 1. ROKOVI

Opće odredbe\
Članak 122.

\(1\) Rokovi predviđeni ovim Zakonom ne mogu se produljiti osim kad to
zakon izričito dopušta. Ako je riječ o roku koji je ovim Zakonom
propisan radi zaštite prava obrane i drugih procesnih prava
okrivljenika, taj se rok može skratiti ako to zahtijevaju okrivljenik
ili branitelj pisano ili usmeno na zapisnik pred sudom.\
(2) Kad je izjava vezana za rok, smatra se da je dana u roku ako je
prije nego što rok protekne predana (osobno ili na drugi način
komuniciranja) onome tko je ovlašten da je primi.\
(3) Kad je izjava predana poštom preporučenom pošiljkom, brzojavom ili
drugim sredstvom komunikacije na daljinu, dan predaje pošti ili drugoj
ovlaštenoj organizaciji smatra se danom predaje onomu komu je
dostavljena. Smatrat će se da pošiljatelj izjave nije propustio rok ako
primatelj poslanu izjavu nije dobio na vrijeme zbog pogrešnog rada
uređaja za predaju ili prijam poruka, a za koji pošiljatelj nije znao.\
(4) Okrivljenik koji je uhićen ili zadržan može izjavu koja je vezana za
rok dati i na zapisnik kod tijela koje vodi postupak ili tijela koje ga
je uhitilo ili kod kojega je zadržan, a osoba koja se nalazi na
izdržavanju kazne ili se nalazi u kakvoj ustanovi radi primjene zaštitne
mjere ili odgojne mjere može takvu izjavu predati upravi ustanove u
kojoj je smještena. Dan i sat predaje takve izjave upravi ustanove
smatra se časom predaje tijelu koje je nadležno da je primi.\
(5) Ako je podnesak koji je vezan za rok zbog neznanja ili očite
pogreške podnositelja, predan ili dostavljen nenadležnom sudu prije
proteka roka, pa nadležnom sudu stigne nakon proteka roka, uzet će se da
je podnesen na vrijeme.

Računanje rokova\
Članak 123.

\(1\) Rokovi se računaju na sate, dane, mjesece i godine.\
(2) Sat ili dan kad su dostava ili priopćenje obavljeni, odnosno u koji
pada događaj od kada treba računati trajanje roka ne uračunava se u rok,
već se za početak roka uzima prvi sljedeći sat odnosno dan. Kao dan
računaju se dvadeset četiri sata, a mjesec se računa po kalendarskom
vremenu.\
(3) Rokovi određeni po mjesecima, odnosno godinama završavaju se
protekom onog dana posljednjeg mjeseca, odnosno godine koji po svom
broju odgovara danu kad je rok počeo (sukladno stavku 2.). Ako nema tog
dana u posljednjem mjesecu, rok se završava posljednjeg dana tog
mjeseca.\
(4) Ako posljednji dan roka pada na državni praznik ili blagdan ili u
subotu ili u nedjelju, ili u koji drugi dan kad državno tijelo nije
radilo, rok istječe protekom prvoga sljedećeg radnog dana.

##### 2. POVRAT U PRIJAŠNJE STANJE

Uvjeti\
Članak 124.

\(1\) Okrivljeniku koji iz opravdanih razloga propusti rok za podnošenje
žalbe protiv presude sud će dopustiti povrat u prijašnje stanje radi
podnošenja žalbe, ako u roku od osam dana nakon prestanka uzroka zbog
kojega je propustio rok podnese molbu za povrat u prijašnje stanje te
ako istodobno s molbom podnese i žalbu.\
(2) Nakon proteka jednog mjeseca od dana propuštanja roka ne može se
tražiti povrat u prijašnje stanje.

Podnošenje molbe i odlučivanje o molbi\
Članak 125. (NN [39/13](http://www.zakon.hr/cms.htm?id=381),
[118/18](https://www.zakon.hr/cms.htm?id=35939))

\(1\) Molba za povrat u prijašnje stanje, zajedno sa žalbom, podnosi se
tijelu postupka koje je donijelo odluku o prekršaju u vezi s kojom se
podnosi molba.

\(2\) O molbi za povrat u prijašnje stanje odlučuje Visoki prekršajni
sud Republike Hrvatske.

\(3\) Odlučujući o molbi za povrat u prijašnje stanje, Visoki prekršajni
sud Republike Hrvatske će rješenjem molbu odbaciti kao nedopuštenu ako
je:

1\. molbu podnijela osoba koja nije za to ovlaštena,

2\. molba podnesena, a uz nju nije podnesena i žalba,

3\. molba podnesena nakon proteka rokova iz članka 124. stavaka 1. i 2.
ovoga Zakona,

4\. molba podnesena nakon odbacivanja žalbe.

\(4\) Nakon donošenja rješenja iz stavka 3. ovoga članka Visoki
prekršajni sud Republike Hrvatske će, osim u slučaju iz stavka 3. točke
4. ovoga članka, rješenjem odlučiti o pravodobnosti žalbe.

\(5\) Protiv rješenja iz stavka 3. i 4. ovoga članka žalba nije
dopuštena.

\(6\) Ako ne donese rješenje prema stavku 3. ovoga članka, Visoki
prekršajni sud Republike Hrvatske će rješenjem:

1\. odbiti kao neosnovanu molbu i žalbu odbaciti kao nepravodobnu,

2\. prihvatiti osnovanom molbu i uzeti u razmatranje žalbu kao
pravodobno podnesenom.

\(7\) Protiv rješenja iz stavka 6. ovoga članka žalba nije dopuštena.

Molba za povrat u prijašnje stanje i odgoda izvršenja odluke\
Članak 126. (NN [39/13](http://www.zakon.hr/cms.htm?id=381))

Molba za povrat u prijašnje stanje ne zadržava izvršenje odluke iz
članka 124. stavka 1. ovoga Zakona, osim ako sud nadležan za odlučivanje
o molbi na prijedlog podnositelja molbe u posebno opravdanim slučajevima
odluči da se s izvršenjem zastane do donošenja odluke o molbi.

#### Glava sedamnaesta (XVII.) MJERE ZA OSIGURANJE NAZOČNOSTI OKRIVLJENIKA I USPJEŠNO PROVOĐENJE PREKRŠAJNOG POSTUPKA

##### 1. ZAJEDNIČKE ODREDBE

Vrste mjera i načela primjene\
Članak 127.

\(1\) Mjere osiguranja nazočnosti okrivljenika u postupku i mjere za
uspješno provođenje postupka koje se mogu odrediti tijekom trajanja
prekršajnog postupka pa i prije njegova pokretanja jesu:\
1. poziv okrivljeniku,\
2. dovođenje okrivljenika,\
3. mjere opreza,\
4. jamstvo,\
5. uhićenje,\
6. zadržavanje.\
(2) Sud će pri odlučivanju o mjerama osiguranja nazočnosti okrivljenika
u postupku paziti da se ne primjenjuje teža mjera ako se ista svrha može
postići blažom mjerom.\
(3) Sud će po službenoj dužnosti ukinuti mjere iz stavka 1. ovoga članka
ili ih zamijeniti blažim mjerama ako su prestali zakonski uvjeti za
njihovu primjenu, ili ako su nastupili uvjeti da se ista svrha može
postići blažom mjerom.

##### 2. POZIV I DOVOĐENJE

Poziv okrivljeniku\
Članak 128.

\(1\) Nazočnost okrivljenika u tijeku vođenja prekršajnog postupka
osigurava se njegovim pozivanjem. Poziv okrivljeniku upućuje sud.

\(2\) Pozivanje se obavlja dostavom zatvorenoga pisanog poziva koji
obvezno sadrži:

1\. naziv suda koji poziva,

2\. ime i prezime okrivljenika,

3\. naziv ili oznaku prekršaja koji mu se stavlja na teret,

4\. mjesto kamo okrivljenik treba doći,

5\. dan i sat kad treba doći,

6\. naznaku da se poziva u svojstvu okrivljenika,

7\. upozorenje da u slučaju nedolaska može biti određeno njegovo
prisilno dovođenje, ili da će se pod uvjetima ovoga Zakona postupak ili
rasprava provesti i donijeti presuda i bez njegove nazočnosti (članak
167. stavak 3.).

8\. službeni pečat i potpis suca.

\(3\) Kada se okrivljenik prvi puta poziva, obvezni sadržaj poziva je
stavak 2. ovoga članka i članak 109.a stavak 1. ovoga Zakona, osim ako
ovim Zakonom nije drukčije određeno.

\(4\) Kada je tužitelj pokrenuo postupak podnošenjem optužnog prijedloga
uz koji je, sukladno obvezi na temelju ovoga Zakona, priložio od
okrivljenika potpisanu pisanu obavijest iz članka 109.a stavka 1. ovoga
Zakona, obavezan sadržaj prvog poziva okrivljeniku je samo stavak 2.
ovoga članka.

\(5\) Kada je tužitelj pokrenuo postupak izdavanjem prekršajnog naloga
ili obaveznog prekršajnog naloga kojima je upozorio okrivljenika,
sukladno obvezi iz članka 234. stavka 3. ovoga Zakona, na njegova prava
i obveze iz članka 109.a stavka 1. točke 2. do 8. ovoga Zakona, obavezan
sadržaj prvog poziva okrivljeniku je samo stavak 2. ovoga članka.

\(6\) Uz prvi poziv okrivljeniku će se uvijek dostaviti i optužni
prijedlog.

\(7\) Ako se okrivljenik ne može odazvati pozivu zbog bolesti ili druge
neotklonjive smetnje, može se ispitati u mjestu gdje se nalazi ili se
njegovo ispitivanje može odgoditi.

\(8\) Stavci 1. do 7. ovoga članka se odgovarajuće primjenjuju i u
odnosu na okrivljenika pravnu osobu i njegovog predstavnika u
prekršajnom postupku.

Dovođenje\
Članak 129.

\(1\) Sud će izdati dovedbeni nalog ako uredno pozvani okrivljenik ne
dođe a svoj izostanak ne opravda, ili ako se nije mogla obaviti uredna
dostava poziva a iz okolnosti očito proizlazi da okrivljenik izbjegava
primiti poziv ili odazvati se na uredno primljeni poziv. Ako sud ocijeni
da postoje uvjeti za vođenje postupka i donošenje presude i bez
ispitivanja okrivljenika, dovedbeni nalog se ne mora izdati.\
(2) Dovedbeni nalog izvršava policija.\
(3) Dovedbeni nalog izdaje se u pisanom obliku i sadrži: ime i prezime
okrivljenika kojeg treba dovesti te druge potrebne podatke koji su
poznati, prekršaj koji mu se stavlja na teret uz navođenje odredaba
propisa o prekršaju, razlog zbog kojeg se nalaže dovođenje, službeni
pečat i potpis suca koji izdaje nalog.\
(4) Osoba kojoj je povjereno izvršenje naloga predaje nalog okrivljeniku
i poziva ga da pođe s njom. Ako okrivljenik to odbije, dovest će se
prisilno.\
(5) Protiv vojnih osoba, pripadnika policije i pripadnika pravosudne
policije u pravilu se neće izdavati dovedbeni nalog, već će se zatražiti
od njihova zapovjedništva, odnosno ustanove da ih dovede. Ako je to
nužno s obzirom na okolnosti slučaja, te će se osobe dovesti prema općim
propisima o dovođenju (stavci 1. do 4. ovoga članka).\
(6) Odredbe stavka 1. do 5. ovoga članka smisleno se primjenjuju i
protiv predstavnika okrivljene pravne osobe.

##### 3. MJERE OPREZA I JAMSTVO

Svrha, vrste i načela primjene mjera opreza\
Članak 130.

\(1\) U postupku za prekršaje propisane zakonom, nakon što je podnesen
optužni prijedlog, sud može po službenoj dužnosti ili na prijedlog
tužitelja obrazloženim rješenjem odrediti da se protiv okrivljenika
primijeni jedna ili više mjera opreza ako je to potrebno radi osiguranja
nazočnosti okrivljenika u postupku, sprječavanja okrivljenika da čini
nove prekršaje ili da sprječi ili oteža dokazivanje u postupku.\
(2) Mjere opreza su:\
1. zabrana napuštanja boravišta, bez dozvole suda,\
2. zabrana posjećivanja određenog mjesta ili područja,\
3. zabrana približavanja određenoj osobi i zabrana uspostavljanja ili
održavanja veze s određenom osobom,\
4. zabrana poduzimanja određene poslovne aktivnosti,\
5. privremeno oduzimanje putne i druge isprave za prijelaz državne
granice, sa zabranom,\
6. privremeno oduzimanje vozačke dozvole za upravljanje vozilom ili
dozvole za upravljanje plovilom, zrakoplovom ili drugim prijevoznim
sredstvom.\
(3) Mjerama opreza ne može se ograničiti pravo okrivljenika na vlastiti
stan, te pravo na nesmetane veze s ukućanima, bračnim, izvanbračnim ili
bivšim bračnim drugom, s djecom svakog od njih, roditeljima,
posvojenikom, posvojiteljem i osobom s kojom ima zajedničku djecu, s
istospolnim partnerom s kojim živi u životnoj zajednici i s bivšim
istospolnim partnerom s kojim je živio u životnoj zajednici, osim ako se
postupak vodi zbog prekršaja povezanih s nasiljem u obitelji.\
(4) Mjere opreza mogu se odrediti tijekom cijeloga prekršajnog
postupka.\
(5) Mjere opreza mogu trajati dok za to postoji potreba, a najdulje do
pravomoćnosti odluke o prekršaju. Sud će svaka dva mjeseca, računajući
od dana pravomoćnosti prethodnog rješenja o mjeri opreza, ispitati po
službenoj dužnosti postoji li još potreba za mjerama opreza, te ih
rješenjem produljiti ili ukinuti ako one više nisu potrebne. Mjere
opreza će se ukinuti i prije proteka roka od dva mjeseca ako je za njima
prestala potreba ili ako više nema zakonskih uvjeta za njihovu
primjenu.\
(6) U slučaju vjerojatnosti da je počinjen prekršaj propisan zakonom,
jednu ili više mjera opreza iz stavka 2. ovoga članka mogu privremeno a
najdulje do osam dana naredbom odrediti policija i inspekcijska tijela
državne uprave prema osobi za koju postoji osnova sumnje da je
počinitelj prekršaja.\
(7) Ako policija ili inspekcijska tijela državne uprave u slučaju iz
stavka 6. ovoga članka u roku od 8 dana od dana određivanja mjere opreza
ne podnesu optužni prijedlog s prijedlogom sudu da produlji primjenu
mjere opreza ili ako nakon podnošenja takvoga zahtjeva sud o mjeri
opreza ne odluči u daljnjem roku od 3 dana, primijenjena mjera opreza
prestaje.\
(8) Protiv rješenja kojim se odbija prijedlog za određivanje odnosno
produljenje mjere opreza i rješenja kojim se ukida primijenjena mjera
opreza nije dopuštena žalba. Protiv rješenja kojim se određuje ili
produljuje mjera opreza pravo žalbe ima okrivljenik. Žalba ne zadržava
izvršenje rješenja.\
(9) Ako je prije ili tijekom trajanja postupka prema okrivljeniku
određena mjera opreza koja po svojem sadržaju i svrsi odgovara zaštitnoj
mjeri koja je odlukom o prekršaju primijenjena prema okrivljeniku,
vrijeme trajanja mjere opreza uračunava se u vrijeme trajanja
primijenjene zaštitne mjere.

Određivanje mjera opreza\
Članak 131.

\(1\) U odluci kojom se određuje mjera opreza zabrane napuštanja
boravišta bez dozvole suda, određuje se mjesto u kojem okrivljenik mora
boraviti dok traje mjera opreza i granice izvan kojih se ne smije
udaljavati. Mjera zabrane napuštanja boravišta može se odnositi i samo
na odlazak u inozemstvo.\
(2) U odluci kojom se određuje mjera opreza zabrane posjećivanja
određenog mjesta ili područja, određuje se mjesto ili područje te
udaljenost ispod koje im se okrivljenik ne smije približiti.\
(3) U odluci kojom se određuje mjera opreza zabrane približavanja
određenoj osobi i zabranom uspostavljanja ili održavanja veze s
određenom osobom, određuje se razdaljina ispod koje se okrivljenik ne
smije približiti određenoj osobi, te osoba s kojom se zabranjuje
uspostavljanje ili održavanje izravne ili neizravne veze.\
(4) U odluci kojom se određuje mjera opreza zabrane poduzimanja određene
poslovne aktivnosti, potanje se određuje vrsta i predmet poslovne
aktivnosti.\
(5) U odluci kojom se određuje mjera opreza privremenog oduzimanjem
putne i druge isprave za prijelaz državne granice, navest će se osobni
podaci, tijelo koje je izdalo ispravu, broj i datum izdavanja, te
zabrana da napušta Republiku Hrvatsku. Ako nema druge isprave za
utvrđivanje istovjetnosti, okrivljenik može svoju istovjetnost
dokazivati pisanom odlukom o oduzimanju isprave.\
(6) U odluci kojom se određuje mjera opreza privremenog oduzimanja
vozačke dozvole za upravljanje motornim vozilom, plovilom, zrakoplovom
ili drugim prijevoznim sredstvom, navest će se podaci o toj dozvoli
(osobni podaci, tijelo koje je izdalo dozvolu, broj, datum, vrsta vozila
ili drugog prijevoznog sredstva i dr.).

Izvršavanje mjera opreza\
Članak 132. (NN [114/22](https://www.zakon.hr/cms.htm?id=53950))

\(1\) Odluka kojom se određuje mjera opreza dostavlja se okrivljeniku i
tijelu koje izvršava mjeru opreza.\
(2) Mjere opreza iz članka 130. stavka 2. ovoga Zakona izvršava
policija, osim mjeru iz članka 130. stavka 2. točke 4. koju izvršava
tijelo državne uprave nadležno za nadzor nad tom poslovnom aktivnošću.\
(3) Sud može u svako doba zatražiti provjeru izvršavanja mjere opreza i
izvješće od policije ili drugog tijela koje izvršava mjeru opreza.
Tijelo koje izvršava mjeru opreza hitno će provesti zatražene provjere i
odmah o tome obavijestiti sud.\
(4) O postupanju okrivljenika protivno zabrani ili neispunjavanju obveze
koja je određena mjerom opreza, tijelo koje izvršava mjeru opreza odmah
obavještava sud.\
(5) Na temelju pribavljenog izvješća, sud može okrivljenika koji postupa
protivno određenoj mjeri opreza ili je u cijelosti ili djelomično ne
ispunjava kazniti novčanom kaznom do 1320,00 eura. Ovako izrečena
novčana kazna ne utječe na prekršajnopravnu sankciju koja će se
eventualno izreći za počinjeni prekršaj. Protiv rješenja kojim se izriče
kazna pravo žalbe ima okrivljenik.\
(6) Osobi različitoj od okrivljenika sud može posebnim rješenjem
zabraniti aktivnosti kojima se narušavaju mjere opreza prema
okrivljeniku. Ako ta osoba postupi protivno rješenju, može se rješenjem
kazniti novčanom kaznom do 1320,00 eura.\
(7) Za ponovno kršenje naloženih mjera opreza ili zabrane aktivnosti iz
stavka 6. ovoga članka, sud može izreći novčanu kaznu do 2650,00 eura.

Jamstvo\
Članak 133.

\(1\) Okrivljenika, protiv kojeg treba odrediti zadržavanje ili je
zadržavanje protiv njega već određeno zbog bojazni da će pobjeći, sud
može ostaviti na slobodi, odnosno pustiti na slobodu ako on osobno ili
tko drugi za njega dade jamstvo da do kraja prekršajnog postupka neće
pobjeći, a sam on na zapisnik obeća da se neće kriti i da bez odobrenja
neće napustiti svoje boravište.\
(2) Jamčevina uvijek glasi na svotu novca koja se određuje s obzirom na
težinu prekršaja, nastalu štetu prekršajem, pribavljenu imovinsku korist
prekršajem i očekivane troškove provođenja postupka, osobne i obiteljske
prilike okrivljenika, te imovno stanje okrivljenika ili osobe koja za
njega daje jamstvo. Umjesto gotovog novca kao jamstvo se može položiti
vrijednosne papire, dragocjenosti ili druga pokretnina koje se lako mogu
unovčiti.\
(3) Položeno jamstvo ostaje do pravomoćnog završetka postupka, ako ovim
Zakonom nije određeno drukčije, ili ako nisu ostvareni zakonski uvjeti
za raniji prestanak jamstva.\
(4) Sud rješenjem:\
1. određuje ili odbija jamstvo prema stavku 1. ovoga članka,\
2. utvrđuje nastupanje razloga za prestanak jamstva prema stavku 3.
ovoga članka i određuje da se jamstvo ima vratiti onomu tko je položio
jamstvo,\
3. utvrđuje da je okrivljenik pobjegao i određuje da položeno jamstvo
pripada u državni proračun, a ako je postupak već dovršen odlukom kojom
je okrivljenik proglašen krivim i kažnjen određuje da se iz položenog
jamstva ima naplatiti novčana kazna, troškovi postupka, šteta
prouzročena prekršajem ili oštećenik ako mu je dosuđen imovinskopravni
zahtjev a ostatak jamstva pripada državnom proračunu.\
(5) Ako je prekršajni postupak pravomoćno dovršen i okrivljenik kažnjen
zatvorom, sud će, nakon što okrivljenik stupi na izdržavanje kazne
zatvora, rješenjem odrediti da se jamstvo ima vratiti okrivljeniku ili
osobi koja je položila jamstvo za njega. Ako je jamstvo položio
okrivljenik osobno prethodno će se iz jamstva naplatiti sve novčane
obveze okrivljenika prema odluci o prekršaju. Jednako će sud postupiti
ako je presudom okrivljeniku izrečena novčana kazna kao i u pogledu
kazni koje su okrivljeniku izrečene tijekom postupka posebnom odlukom.\
(6) Protiv rješenja iz stavka 4. točke 1. i 2. ovoga članka nije
dopuštena žalba.\
(7) Ako okrivljenik koji ima pravo na povrat jamstva, povrat novca i
drugih stvari ne zatraži u roku od dvije godine od dana stjecanja prava
na povrat, gubi pravo na povrat. U takvom slučaju hipoteka prestaje a
sud će provesti njezino brisanje. Treća osoba za preuzimanje jamstva
mora imati posebnu punomoć osobe koja je dala jamstvo.

##### 4. UHIĆENJE I ZADRŽAVANJE

Uhićenje\
Članak 134.

\(1\) Policija je ovlaštena uhititi osobu zatečenu u počinjenju
prekršaja propisanog zakonom ako postoje razlozi za zadržavanje iz
članka 135. ovoga Zakona.\
(2) Nakon uhićenja, policija je dužna:\
1. odmah obavijestiti uhićenika o razlozima njegova uhićenja,\
2. na traženje uhićenika u roku od 12 sati od uhićenja obavijestiti
njegovu obitelj o uhićenju. Roditelja ili skrbnika uhićenog maloljetnika
o uhićenju će se obavijestiti neovisno o želji uhićenika,\
3. o uhićenju obavijestiti nadležno tijelo socijalne skrbi ako je
potrebno poduzeti mjere za zbrinjavanje djece i drugih članova obitelji
uhićenika o kojima se on brine, a u postupku povezanim s nasiljem u
obitelji obavezno odmah obavijestiti radi radi mogućeg zbrinjavanja
članova obitelji oštećenih tim nasiljem.\
(3) Policija će uhićenika uz optužni prijedlog dovesti sucu ili ga
pustiti na slobodu čim prestane potreba lišenja slobode a najkasnije u
roku od 12 sati od uhićenja. Policija će od uhićenika uzeti osobne i
druge potrebne podatke. Ako navedeni rok za uhićenje pada izvan radnog
vremena ili dežurstva suda, uhićenik će se dovesti do kraja vremena u
kojemu sud radi. Ako to nije moguće zbog okolnosti uhićenja ili drugih
važnih razloga, policija će uhićenika, uz pisano obrazloženje, dovesti
sucu početkom radnog vremena ili dežurstva narednog dana. U svakom
slučaju, zadržavanje ne može trajati dulje od 24 sata.\
(4) Nakon što mu je uhićena osoba prema stavku 3. ovoga članka dovedena,
sudac je dužan odmah ispitati uhićenu osobu na navode optužnog
prijedloga i na prijedlog policije ili po službenoj dužnosti
obrazloženim rješenjem odlučiti o njezinu zadržavanju ili puštanju na
slobodu.

Zadržavanje\
Članak 135. (NN [157/13](http://www.zakon.hr/cms.htm?id=607),
[114/22](https://www.zakon.hr/cms.htm?id=53950))

\(1\) Ako je protiv određene osobe podnesen optužni prijedlog za
prekršaj propisan zakonom, a radi se o prekršaju protiv javnog reda i
mira, prekršaju vezanom za nasilje u obitelji, prekršaju vezanom za
sprječavanje nereda na sportskim natjecanjima ili prekršaju za koji se
može izreći kazna zatvora ili novčana kazna veća od 1327,23 eura, sud
može sam ili na prijedlog tužitelja, nakon što je ispitao okrivljenika i
utvrdio da ne postoje razlozi za odbacivanje optužnog prijedloga iz
članka 161. ovoga Zakona, odrediti zadržavanje te osobe ako:\
1. postoje okolnosti koje upućuju na opasnost da će pobjeći (krije se i
dr.),\
2. postoji opasnost da će uništiti, sakriti, izmijeniti ili krivotvoriti
dokaze ili tragove važne za prekršajni postupak ili da će ometati
prekršajni postupak utjecajem na svjedoke ili sudionike,\
3. osobite okolnosti opravdavaju bojazan da će ponoviti istovrsni
prekršaj.\
(2) Zadržavanje određeno prema stavku 1. ovoga članka može trajati dok
za to postoje razlozi zbog kojih je određeno ali ne dulje od petnaest
dana računajući u to i vrijeme uhićenja, a protiv maloljetnika
zadržavanje može trajati dvadesetčetiri sata računajući od časa kada je
zadržavanje odredio sud.\
(3) Nakon donesene nepravomoćne presude, protiv okrivljenika se može
produljiti ili odrediti zadržavanje ako je izrečena kazna zatvora ili
maloljetnički zatvor a osobite okolnosti opravdavaju bojazan da će
počiniti istovrsni prekršaj.\
(4) Zadržavanje prema stavku 3. ovoga članka može trajati petnaest dana
ali ne dulje od izrečene kazne, a okrivljenika se na njegov zahtjev može
uputiti na izdržavanje izrečene kazne i prije pravomoćnosti presude.\
(5) Ako se okrivljenik u času pravomoćnosti presude nalazi u
zadržavanju, ostat će u zadržavanju do upućivanja na izdržavanje kazne,
a najdulje do isteka trajanja izrečene kazne.\
(6) Zadržavanje prema stavku 1. i 3. ovoga članka se određuje ili
produljuje pisanim i obrazloženim rješenjem koje se predaje odmah
zadržanom okrivljeniku. U spisu se naznačuje vrijeme predaje rješenja a
okrivljenik to potvrđuje svojim potpisom.\
(7) Protiv rješenja kojim se određuje ili produljuje zadržavanje
okrivljenik ima pravo žalbe u roku od 48 sati. Žalba ne odgađa izvršenje
rješenja.\
(8) Sud u predmetu u kojem je određeno zadržavanje postupa naročito
žurno te pazi po službenoj dužnosti jesu li prestali razlozi i zakonski
uvjeti za daljnje trajanje zadržavanja i u tom slučaju odmah ukida
zadržavanje.\
(9) Kada odredi protiv okrivljenika zadržavanje, sud će postupiti na
način propisan u članku 134. stavku 2. točki 2. i 3. ovoga Zakona.\
(10) Protiv rješenja kojim se odbija prijedlog za određivanje ili
produljenje zadržavanja i rješenja kojim se ukida zadržavanje nije
dopuštena žalba.\
(11) Ukupno trajanje zadržavanja u prekršajnom postupku ne može biti
dulje od 15 dana prije donošenja nepravomoćne presude te još najviše 15
dana nakon donošenja nepravomoćne presude prema stavku 3. ovoga članka,
osim u slučaju iz stavka 12. ovoga članka i članka 136. ovoga Zakona.\
(12) Ako Visoki prekršajni sud ukine nepravomoćnu presudu i predmet
vrati na ponovno suđenje, ispitat će postoji li i dalje osnova za
zadržavanje okrivljenika iz stavka 3. ovoga članka i može produljiti
zadržavanje najviše do petnaest dana. Takvo zadržavanje može se, osim
ako nije riječ o osobi iz članka 136. stavka 1. ovoga Zakona, odrediti
samo jedanput u tijeku trajanja postupka, a njegovo trajanje nije
ograničeno prema stavku 11. ovoga članka. U odnosu na osobu iz članka
136. stavka 1. ovoga Zakona takvo zadržavanje može trajati ukupno
najdulje 30 dana preko roka iz stavka 11. ovoga članka.

##### 5. MJERE U POSEBNIM SLUČAJEVIMA

Zadržavanje ili jamstvo u posebnim slučajevima\
Članak 136.

\(1\) Kad je okrivljeniku koji nema stalno prebivalište ili boravište u
Republici Hrvatskoj nepravomoćnom presudom izrečena kazna, a nema
zakonskih uvjeta da se protiv njega odredi ili produlji zadržavanje
(članak 135. stavak 3.), ponudit će mu sud da položi jamstvo u visini
iznosa izrečene novčane kazne, visine određenih troškova postupka i
naknade štete koju je obvezan naknaditi. Ako je izrečena kazna zatvora
dio jamstva kojim se osigurava izvršavanje kazne zatvora odredit će se
srazmjerno visini izrečene kazne, pri čemu će se uzeti u obzir i vrijeme
koje je proveo u zadržavanju.\
(2) Ako okrivljenik ne položi jamstvo prema stavku 1. ovoga članka, sud
će, i mimo uvjeta iz članka 135. stavka 3. ovoga Zakona, produljiti ili
odrediti njegovo zadržavanje koje može trajati do isteka izrečene kazne
zatvora, odnosno onoliko koliko bi mu zamjenom umjesto neplaćene novčane
kazne bio određen zatvor. Okrivljenik može u roku od četrdeset osam sati
podnijeti žalbu protiv tog rješenja koja ne odgađa izvršenje rješenja.\
(3) Ako okrivljenik položi jamstvo prema stavku 1. ovoga članka, o tome
će se jamstvu odlučivati smislenom primjenom odredbe članka 133. ovoga
Zakona.\
(4) Prigodom polaganja jamstva prema stavku 1. ovoga članka, okrivljenik
je dužan sudu predati punomoć za osobu koju on izabere i ovlasti za
primanje pismena i svih sudskih odluka u daljnjem tijeku postupka, za
slučaj njegova napuštanja Republike Hrvatske prije pravomoćnosti i
izvršenja odluke o prekršaju. Ako to ne učini, sud je ovlašten dostavu
obavljati oglašavanjem na oglasnoj ploči suda.

Posebne mjere policije za neposredno sprječavanje počinitelja prekršaja
pod utjecajem opojnih sredstava da nastavi s činjenjem prekršaja\
Članak 137. (NN [110/15](http://www.zakon.hr/cms.htm?id=14151))

\(1\) Prema osobi pod utjecajem opojnih sredstava ili osobi koja
pokazuje znakove utjecaja opojnih sredstava, a odbija se podvrgnuti
utvrđivanju prisutnosti opojnih sredstava u organizmu koja je zatečena u
počinjenju prekršaja, ako osobite okolnosti upućuju da će nastaviti s
radnjom prekršaja, policija može naredbom radi neposrednog sprječavanja
nastavka činjenja prekršaja odrediti mjeru:\
1. smještanja u posebnu prostoriju do prestanka djelovanja opojnog
sredstva ali ne u trajanju duljem od 12 sati,\
2. premještanja motornog vozila na određeno mjesto do prestanka
djelovanja opojnog sredstva ali ne dulje od 12 sati. O mjestu
premještanja vozila, policija obavještava osobu prema kojoj je naređena
ta mjera i vlasnika vozila, ako je riječ o osobi različitoj od vozača,
čim je to moguće, a najkasnije do prestanka mjere. Nakon prestanka
poduzete mjere vozač ili vlasnik mogu preuzeti vozilo. Ako policija
smatra da to ne ugrožava ostvarivanje svrhe mjere, može vozilo i prije
isteka roka na koji je mjera određena predati vlasniku ili od njega
opunomoćenoj osobi. Troškove premještaja i čuvanja vozila snosi vozač.\
(2) Ministar nadležan za unutarnje poslove potanko će pravilnikom
propisati način provedbe mjere iz stavka 1. točke 2. ovoga članka.\
(3) Za neosnovanu ili nezakonitu primjenu mjere iz stavka 1. ovoga
članka, osoba prema kojoj je mjera poduzeta ima pravo na naknadu štete.

#### Glava osamnaesta (XVIII.) TROŠKOVI PREKRŠAJNOG POSTUPKA

Struktura troškova postupka\
Članak 138. (NN
[[39/13](http://www.zakon.hr/cms.htm?id=381)](http://www.zakon.hr/cms.htm?id=381),
[110/15](http://www.zakon.hr/cms.htm?id=14151),
[118/18](https://www.zakon.hr/cms.htm?id=35939))

\(1\) Troškovi prekršajnog postupka su izdaci učinjeni u povodu
prekršajnog postupka od njegova pokretanja, pa i prije, pa sve do
njegova završetka, te izdaci za uništenje oduzetih predmeta prekršaja.\
(2) Troškovi prekršajnog postupka obuhvaćaju:\
1. troškove tužitelja iz članka 109. stavka 1. točke 2. i 3. ovoga
Zakona nastali utvrđivanjem prekršaja upotrebom tehničkih sredstava ili
provođenjem potrebnih analiza i vještačenja,\
2. sve troškove suda koje je unaprijed iz svojih proračunskih sredstava
isplatio tijekom vođenja postupka (troškovi svjedoka, vještaka, tumača,
drugih stručnih osoba, očevida, dovođenja okrivljenika i drugih osoba,
putni troškovi i naknade službenih osoba i dr.),

3\. paušalni iznos troškova prekršajnog postupka:

a\) tijela postupka kada vode postupak,

b\) općinskog suda kada odlučuje o prigovoru na obavezni prekršajni
nalog (članak 244. stavak 2. ovoga Zakona),

c\) Visokog prekršajnog suda Republike Hrvatske kada je donio odluku
kojom je pravomoćno utvrđena prekršajna odgovornost okrivljenika, ako je
odlučivao o redovnom pravnom lijeku tužitelja i okrivljenika ili samo
okrivljenika,\
4. troškove liječenja okrivljenika koji nema pravo na zdravstvenu
zaštitu dok se nalazi u zadržavanju ili zdravstvenoj ustanovi na temelju
odluke suda,\
5. putne troškove okrivljenika,\
6. nužne izdatke oštećenika i oštećenika tužitelja te njihovih zakonskih
zastupnika i njihovih opunomoćenika,\
7. nužne izdatke i nagradu branitelja okrivljenika.\
(3) Paušalna se svota određuje u okvirima određenim posebnim propisom s
obzirom na složenost i trajanje postupka te imovno stanje okrivljenika.\
(4) Troškove postupka koje unaprijed isplati iz svojih proračunskih
sredstava, sud naplaćuje kasnije od okrivljenika ili drugih osoba koje
su dužne naknaditi ih prema odredbama ovoga Zakona.\
(5) Sud vodi poseban popis troškova učinjenih prema stavku 2. točki 1.,
2. i 4. ovoga Zakona. Osoba koja traži da joj se naknadi kakav trošak,
sudu podnosi troškovnik s potrebnim podacima i dokazima o nastalom
trošku.\
(6) Troškovi za prevođenja na jezike manjina u Republici Hrvatskoj koji
nastanu primjenom odredaba Ustava i zakona o pravu pripadnika manjina u
Republici Hrvatskoj na uporabu svog jezika neće se naplaćivati od osoba
koje su prema ovom Zakonu dužne nadoknaditi troškove postupka.\
(7) Ministar nadležan za poslove pravosuđa potanje pravilnikom propisuje
naknadu troškova u prekršajnom postupku.

Obveznik plaćanja troškova\
Članak 139. (NN [110/15](http://www.zakon.hr/cms.htm?id=14151))

\(1\) Okrivljenik, oštećenik, oštećenik tužitelj, branitelj, zakonski
zastupnik, opunomoćenik, predstavnik okrivljenika pravne osobe, svjedok,
vještak, tumač i stručna osoba, bez obzira na ishod postupka, podmiruju
troškove svog dovođenja, odgode ročišta ili glavne rasprave i druge
troškove postupka koje su prouzročili svojom krivnjom.\
(2) O troškovima iz stavka 1. ovoga članka donosi se posebno rješenje,
osim ako se radi o obvezniku o čijoj se obvezi podmirivanja troškova
postupka odlučuje presudom.\
(3) Ako je sud okrivljenika proglasio krivim, izreći će u presudi da je
obvezan naknaditi troškove postupka, osim ako ovim Zakonom nije određeno
drukčije.\
(4) Ako je okrivljenik istom presudom za neke prekršaje proglašen krivim
a za neke je postupak obustavljen, neće se obvezati na naknadu troškova
postupka u vezi s prekršajima za koje je postupak obustavljen ako se ti
troškovi mogu izdvojiti iz ukupnih troškova.\
(5) U presudi kojom je više okrivljenika proglašeno krivima, sud će
odrediti koliki će dio troškova podmiriti svaki od njih, a ako to nije
moguće, odlučit će da svi okrivljenici solidarno podmire troškove.
Plaćanje paušalne svote odredit će se za svakog okrivljenika
pojedinačno.\
(6) U odluci kojom rješava o troškovima postupka, sud može okrivljenika
djelomično ili u cijelosti osloboditi obveze da naknadi troškove
postupka iz članka 138. stavka 2. točke 1. do 4. ovoga Zakona ako bi
njihovim plaćanjem bilo dovedeno u pitanje njegovo uzdržavanje ili
uzdržavanje osoba koje je dužan uzdržavati.

\(7\) Kada sud okrivljenika proglasi krivim, odlukom o prekršaju kojom
su oduzeti predmeti prekršaja, može odrediti da podmiri troškove
uništenja predmeta prekršaja koji se sukladno članku 76.a ovoga Zakona
moraju uništiti tijekom postupka ili nakon pravomoćnog dovršetka
postupka.

\(8\) Ako nedostaju podaci o visini troškova iz stavka 7. ovoga članka,
sud će posebnim rješenjem odlučiti u smislu stavka 7. ovoga članka, ako
se podaci o visini tih troškova dostave sudu u roku godine dana od
pravomoćnosti odluke o prekršaju.

Odlučivanje o troškovima postupka\
Članak 140. (NN [110/15](http://www.zakon.hr/cms.htm?id=14151),
[118/18](https://www.zakon.hr/cms.htm?id=35939))

\(1\) U odluci kojom se okrivljenik oslobađa od optužbe ili kojom se
optužba odbija ili kojom se postupak obustavlja odlučit će se i o
troškovima postupka.

\(2\) U slučaju iz stavka 1. ovoga članka izreći će se u presudi da
troškovi prekršajnog postupka iz članka 138. stavka 2. točaka 2. do 5. i
točke 7. ovoga Zakona padaju na teret proračunskih sredstava suda, osim
ako ovim Zakonom nije drukčije određeno.

\(3\) Odredbe ovoga Zakona o troškovima postupka na jednak se način
primjenjuju na sve ovlaštene tužitelje.

\(4\) Ako se postupak vodi i dovrši na zahtjev oštećenika tužitelja,
obvezat će ga se da podmiri troškove postupka iz članka 138. stavka 2.
točaka 2. do 5. ovoga Zakona te nužne izdatke i nagradu branitelja
okrivljenika, ako je svjesno podnio lažan optužni prijedlog.

\(5\) Osobe koje imaju pravo na trošak u postupku dužne su postaviti
zahtjev za ostvarenje troškova odmah. Sud će te osobe upozoriti da imaju
pravo na trošak. Iznimno, ako te osobe nemaju sve podatke potrebne za
izračun troška, sud može odobriti da zahtjev postave u roku koji odredi
sud, a najdulje u roku od tri mjeseca.

\(6\) Osobe koje zahtjev za isplatu troškova ne postave u roku iz stavka
5. ovoga članka gube pravo na ostvarenje tih troškova.

\(7\) Okrivljenik koji je pravo na troškove stekao nakon donošenja
odluke o prekršaju može to pravo ostvariti ako zahtjev za naknadu
troškova podnese u roku od tri mjeseca od dana kada mu je uručena
pravomoćna odluka o prekršaju.

\(8\) Ako sud nije dijelom ili u cijelosti odlučio o troškovima postupka
u odluci o prekršaju, učinit će to posebnim rješenjem.

\(9\) Ako ovim Zakonom nisu obuhvaćena sva pitanja troškova prekršajnog
postupka, na odgovarajući će se način, kad to bude primjereno svrsi
prekršajnog postupka, primijeniti odredbe Zakona o kaznenom postupku.

#### Glava devetnaesta (XIX.) IMOVINSKOPRAVNI ZAHTJEVI

Podnošenje zahtjeva\
Članak 141.

\(1\) Osoba oštećena prekršajem (oštećenik) može do kraja
prvostupanjskog postupka protiv okrivljenika podnijeti imovinskopravni
zahtjev. Sud će imovinskopravni zahtjev raspraviti ako su u njemu
navedene sve činjenice i dokazi na kojima se temelji zahtjev i ako se
njegovim raspravljanjem ne bi znatno odugovlačio prekršajni postupak.\
(2) Imovinskopravni zahtjev može se odnositi na naknadu štete, povrat
stvari i poništenje pravnog posla.

Raspravljanje i odlučivanje o zahtjevu\
Članak 142.

\(1\) Ako bi se raspravljanjem imovinskopravnog zahtjeva znatno
odugovlačio prekršajni postupak, sud će se ograničiti na prikupljanje
onih podataka čije utvrđivanje kasnije ne bi bilo moguće ili bi bilo
znatno otežano.\
(2) Presudom kojom se okrivljenika proglašava krivim sud može oštećeniku
dosuditi imovinskopravni zahtjev u cijelosti ili djelomično, a za
ostatak uputiti ga na parnicu. Ako podaci prekršajnog postupka ne daju
pouzdanu osnovu ni za potpuno ni za djelomično presuđenje, sud će
oštećenika uputiti da imovinskopravni zahtjev u cijelosti može
ostvarivati u parnici. Ako je oštećenik do završetka postupka odustao od
imovinskopravnog zahtjeva, taj zahtjev može ostvarivati u parnici.\
(3) Presudom kojom se optužba odbija ili se okrivljenik oslobađa od
optužbe i rješenjem kojim se obustavlja prekršajni postupak sud će
uputit oštećenika da imovinskopravni zahtjev može ostvarivati u parnici.

#### Glava dvadeseta (XX.) ODLUKE U PREKRŠAJNOM POSTUPKU I NJIHOVO DONOŠENJE

Odluke u prekršajnom postupku\
\
Članak 143. (NN [39/13](http://www.zakon.hr/cms.htm?id=381))

\(1\) Odluke u prekršajnom postupku su:

1\. presuda,

2\. rješenje o prekršaju,

3\. prekršajni nalog,

4\. obavezni prekršajni nalog,

5\. rješenje,

6\. naredba.

\(2\) Presudu donosi samo sud.

\(3\) Rješenje o prekršaju donosi sud i tijelo državne uprave koje vodi
prekršajni postupak.

\(4\) Prekršajni nalog, rješenje i naredbu donosi sud i druga tijela
koja sudjeluju u prekršajnom postupku.

\(5\) Obavezni prekršajni nalog donose ovlašteni tužitelji iz članka
109. stavka 1. točke 1. i 2. ovog Zakona i jedinice lokalne i područne
(regionalne) samouprave

\(6\) Odluke o prekršaju iz stavka 1. točke 1. do 5. ovog članka su
ovršne isprave.

Donošenje odluka\
Članak 144.

\(1\) Odluke u prekršajnom postupku, sukladno ovome Zakonu, donose
vijeće, sudac, predsjednik vijeća i voditelj prekršajnog postupka.
Prekršajni nalog, rješenje i naredbu prije pokretanja odnosno
započinjanja prekršajnog postupka a u vezi s njim donose zakonom
ovlaštena tijela.\
(2) Odluke vijeća donose se nakon usmenog vijećanja i glasovanja. Odluka
je donesena kad je za nju glasovala većina članova vijeća.\
(3) Predsjednik vijeća upravlja vijećanjem i glasovanjem te glasuje
posljednji. On je dužan brinuti se da se sva pitanja svestrano i potpuno
razmotre. Članovi vijeća ne mogu odbiti glasovati o pitanjima koja
postavi predsjednik vijeća.\
(4) Vijećanje i glasovanje obavlja se u nejavnom zasjedanju u nazočnosti
članova vijeća i zapisničara o čemu se vodi poseban zapisnik koji
potpisuju predsjednik vijeća, članovi vijeća i zapisničar i ostaje u
spisu predmeta.

#### Glava dvadesetprva (XXI.) DOSTAVA ODLUKA, PODNESAKA I DOPISA TE RAZGLEDANJE SPISA

Opće odredbe\
Članak 145.

\(1\) Odluke, podnesci i drugi dopisi dostavljaju se:\
1. poštom,\
2. vlastitom dostavom tijela koje je odluku donijelo,\
3. neposrednim uručivanjem kod tijela koje je odluku donijelo, ili\
4. na drugi način kojim se ostvaruje svrha dostave i ne dovodi u pitanje
pravo na obranu.\
(2) Poziv za glavnu raspravu ili druge pozive sud može i usmeno
priopćiti osobi koja se nalazi pred sudom, uz pouku o posljedicama
nedolaska. Poziv priopćen na taj način zabilježit će se u zapisniku,
koji će pozvana osoba potpisati, osim ako je taj poziv zabilježen u
zapisniku o glavnoj raspravi. Smatra se da je time dostava postala
pravovaljanom.\
(3) Sud može dostavu povjeriti pravnoj osobi koja je na temelju Zakona o
pošti ovlaštena za obavljanje univerzalnih poštanskih usluga (dostavu
pismena u prekršajnom postupku).\
(4) Troškovi dostave prema stavku 3. ovoga članka sastavni su dio
troškova prekršajnog postupka.\
(5) Ako se poziv ili odluka ne može stranci ili sudioniku u postupku
(članak 108. stavak 1. i 2.) dostaviti jer nije sudu prijavila promjenu
adrese ili postoje okolnosti koje ukazuju da očito izbjegava primitak
poziva ili odluke, sud će istaknuti poziv ili odluku, osim presude kojom
je okrivljeniku izrečena kazna zatvora ili maloljetnički zatvor, na
oglasnu ploču suda i protekom osmog dana od stavljanja na oglasnu ploču
dostava se smatra uredno obavljenom. Na jednak način postupit će se i u
svezi dostave pravomoćne odluke radi njezina izvršavanja.\
(6) Dostava se obavlja:\
1. tužitelju na adresu koju je naznačio u optužnom prijedlogu, odnosno
na adresu koju je prijavio sudu,\
2. okrivljeniku fizičkoj osobi na adresu njegova stanovanja ili drugu
adresu koju je prijavio sudu, radnom mjestu ili bilo koje drugo mjesto
gdje je vjerojatno da će se zateći.\
3. okrivljeniku fizičkoj osobi obrtniku i okrivljeniku koji se bavi
drugom samostalnom djelatnošću na adresu sjedišta obrta ili samostalne
djelatnosti, na adresu stanovanja ili na drugu adresu koju je prijavio
sudu ili na bilo koje drugo mjesto gdje je vjerojatno da će se zateći.\
4. okrivljeniku pravnoj osobi i drugom subjektu koji je s njom
izjednačen na adresu sjedišta, odnosno na adresu koju je prijavila sudu
ili na bilo koje drugo mjesto gdje je vjerojatno da će se zateći osoba
koja je za nju ovlaštena primiti dopis.\
5. sudionicima prekršajnog postupka iz članka 108. stavka 2. točke 1. do
4. ovoga Zakona na adresu sjedišta djelatnosti, adresu stanovanja,
adresu naznačenu u punomoćju, odnosno na adresu koju su prijavili sudu
ili na bilo koje drugo mjesto gdje je vjerojatno da će se zateći.

Način dostave\
Članak 146.

\(1\) Dostava se obavlja:\
1. osobno,\
2. posredno.\
(2) Okrivljeniku, osim pravnoj osobi, se osobno dostavlja:\
1. poziv za prvo ispitivanje skupa s optužnim prijedlogom,\
2. presuda i druge odluke od čije dostave teče rok za pravni lijek ako
nema branitelja u postupku.\
(3) Na zahtjev okrivljenika poziv, presuda i druge odluke te druga
pismena dostavit će se samo branitelju ili drugoj osobi koju on odredi
(opunomoćenik za primanje pismena). Dostava toj osobi smatra se dostavom
okrivljeniku. Presuda kojom je okrivljeniku izrečena kazna zatvora
uvijek se dostavlja i okrivljeniku.\
(4) Poziv i odluke iz stavka 2. točke 1. i 2. ovoga članka osobno se
dostavljaju okrivljeniku tako što mu se predaju neposredno. Ako se ne
zatekne tamo gdje se ima obaviti dostava, dostavljač će se izvijestiti
kad i na kojem mjestu može ga zateći i ostaviti mu kod jedne od osoba
navedenih u stavku 7. ovoga članka pisanu obavijest da radi primanja
dopisa bude u određen dan i sat u svom stanu ili na svome radnom mjestu.
Ako i nakon toga dostavljač ga ne zatekne, postupit će prema odredbi
stavka 7. ovoga članka. Time se smatra da su poziv ili odluka
dostavljeni.\
(5) Ako okrivljeniku koji nema branitelja treba dostaviti presudu kojom
mu je izrečena kazna zatvora, a presuda se ne može dostaviti, sud može
okrivljeniku postaviti branitelja po službenoj dužnosti koji će
razmotriti spis i po potrebi podnijeti žalbu.\
(6) Ako okrivljenik ima branitelja, sve odluke od čije dostave teče rok
za podnošenje pravnog lijeka, dostavit će se okrivljeniku prema
odredbama stavka 7. ovoga članka. Ako se dostava obavlja i okrivljeniku
i branitelju, rok za podnošenje pravnog lijeka teče od kasnije dostave.\
(7) Dopisi za koje u ovom Zakonu nije propisano da se moraju osobno
dostaviti dostavljaju se također osobno, no oni se, ako se primatelj ne
zatekne u stanu ili na poslu, mogu predati kojem od njegovih punoljetnih
članova domaćinstva, koji su dužni primiti dopis. Ako se oni ne zateknu
u stanu, dopis će se predati nadstojniku ili susjedu, ako oni na to
pristanu. Ako se dopis dostavlja osobi na poslu, a ona se tamo ne
zatekne, dopis se može ostaviti osobi ovlaštenoj za primanje pošte koja
ga je dužna primiti, ili osobi koja je zaposlena na istome mjestu, ako
ona pristane da primi podnesak.\
(8) Ako se utvrdi da je osoba kojoj se dopis ima dostaviti odsutna i da
joj ga osobe iz stavka 7. ovoga članka zbog toga ne mogu predati na
vrijeme, dopis će se vratiti uz naznaku gdje se odsutni nalazi.\
(9) Dostava pravnim osobama obavlja se predajom pismena osobi ovlaštenoj
za primanje pismena ili drugoj osobi koja radi za pravnu osobu.

Dostava tužiteljima i drugim osobama\
Članak 147.

\(1\) Prvi poziv za glavnu raspravu ili ispitivanje i pismena kojima sud
traži od osobe da poduzme neku radnju ili izvrši kakvu obvezu
dostavljaju se osobno (članak 146. stavak 4.), oštećeniku tužitelju,
oštećeniku i osobama iz članka 108. stavka 2. točke 4. ovoga Zakona,
odnosno njihovim zakonskim zastupnicima i opunomoćenicima koji nisu
odvjetnici. Na isti način dostavljaju im se i odluke za koje od dana
dostave teče rok za pravni lijek. Ako navedene osobe imaju
opunomoćenika, dostava se obavlja samo njihovu opunomoćeniku.\
(2) Državnom odvjetniku odluke i drugi dopisi mogu se dostavljati i
predajom njegovoj pisarnici.\
(3) Pozivi za glavnu raspravu i drugi pozivi kao i odluke za koje od
dana dostave teče rok za pravni lijek svim tužiteljima dostavljaju se na
adresu koju su naznačili u optužnom prijedlogu. Ako se pozivi i odluke
ne mogu dostaviti na adresu koja je naznačena u optužnom prijedlogu ili
na adresu koju su prijavili sudu, istaknut će se na oglasnu ploču suda i
protekom roka od osam dana od isticanja na oglasnoj ploči smatra se da
je dostava postala pravovaljanom.

Potvrda o dostavi\
Članak 148.

\(1\) Potvrdu o obavljenoj dostavi (dostavnicu) potpisuju primatelj i
dostavljač. Primatelj će na dostavnici sam naznačiti datum i sat
primitka.\
(2) Ako primatelj ne zna pisati ili se nije u stanju potpisati,
dostavljač će ga potpisati, naznačiti datum i sat primitka i staviti
napomenu zašto je potpisao primatelja.\
(3) Ako primatelj odbije potpisati dostavnicu, dostavljač će to
zabilježiti na dostavnici i naznačiti datum i sat predaje. Ako primatelj
ne zna naznačit datum i sat primitka, učinit će to dostavljač te to
naznačiti na dostavnici. U ovim slučajevima, dostava se smatra uredno
obavljenom.\
(4) Kad primatelj ili punoljetni član njegova domaćinstva odbije primiti
dopis, dostavljač će zabilježiti na dostavnici datum i sat i razlog
odbijanja primitka, a dopis će ostaviti u stanu primatelja, u poslovnom
prostoru gdje radi ili će, ako tako što nije moguće, dopis staviti na
vrata stana ili poslovnog prostora ili ostaviti na mjestu gdje se
uobičajeno ostavlja pošta. Tako što naznačit će se na dostavnici. Time
je dostava obavljena. U slučaju dostave na mjestu počinjenja prekršaja,
ako primatelj svojim potpisom odbije potvrditi prijam odluke ili drugog
dopisa, postupit će se na način predviđen ovim stavkom a odluka ili
drugi dopis ostavit će se primatelju tako što će mu se na pogodan način
učiniti dostupnim i to će se zabilježiti, čime se dostava smatra uredno
obavljenom.\
(5) Dostavnicu kojom se dopis dostavlja pravnoj osobi, obrtniku ili
drugoj osobi koja se bavi samostalnom djelatnošću potpisuje osoba koja
je primila dopis.

Dostava u posebnim slučajevima\
Članak 149.

\(1\) Vojnim osobama, pripadnicima redarstvene vlasti i pripadnicima
pravosudne policije poziv i drugi dopisi se dostavljaju, osim na način
predviđen ovim Zakonom, i preko njihova zapovjedništva, odnosno
neposrednog zapovjednika.\
(2) Osobama kojima je oduzeta sloboda poziv se dostavlja u sudu ili
preko uprave ustanove u kojoj su smještene.\
(3) Pozivi i drugi dopisi osobama koje se nalaze u inozemstvu
dostavljaju se sukladno međunarodnim ugovorima ili uobičajenoj praksi.
Dostava se može obaviti i neposredno putem pošte, ako se strana država
tome ne protivi.\
(4) Poziv državljanima Republike Hrvatske u stranoj državi, ako se ne
primjenjuje postupak propisan odredbama o međunarodnoj pravnoj pomoći u
kaznenim stvarima, dostavlja se posredovanjem diplomatskog ili
konzularnog poslanstva Republike Hrvatske u stranoj državi, uz uvjet da
se strana država ne protivi takvu načinu dostave i uz privolu primatelja
poziva. Ovlašteni djelatnik diplomatskog ili konzularnog poslanstva
potpisuje dostavnicu kao dostavljač, ako je poziv uručen u samom
poslanstvu, a ako je poziv dostavljen poštom, to potvrđuje na
dostavnici.\
(5) Pozivi i odluke koje se donose do završetka glavne rasprave za osobe
koje sudjeluju u postupku, osim za okrivljenika, mogu se predati
sudioniku u postupku koji pristane da ih uruči onomu komu su upućeni,
ako tijelo postupka smatra da je na taj način zajamčeno njihovo
dostavljanje.\
(6) Pismena se, osim presude, mogu slati brzojavom, telefaksom, e-mailom
ili drugim sredstvom za komuniciranje na daljinu, ako se prema
okolnostima može pretpostaviti da će obavijest upućenu na taj način
primiti osoba kojoj je upućena. Pozivi, osim prvog poziva i pojedine
obavijesti, mogu se sudionicima u postupku priopćiti telefonom.\
(7) O dostavi ili obavijesti na način propisan u stavku 1., 2., 5. i 6.
ovoga članka sastavit će se službena bilješka u spisu.

Razgledavanje, prepisivanje i preslikavanje spisa\
Članak 150.

\(1\) Osim stranaka i sudionika u postupku koji nakon pokretanja
postupka imaju pravo razgledati, prepisivati i preslikavati pojedine
dijelove spisa, može to sud dopustiti i svakomu drugom u čijem je to
opravdanom interesu.\
(2) Dopuštenje iz stavka 1. ovoga članka u potpunosti ili dijelom može
sud uskratiti:\
1. ako je potrebno time zaštiti osobu okrivljenika ili drugog sudionika
u postupku,\
2. ako su radnje iz stavka 1. ovoga članka protivne interesima obrane
okrivljenika ili oštećenika.\
(3) O uskrati iz stavka 2. ovoga članka, sačinit će sud službenu
bilješku i priložiti je u spis.\
(4) Kada je postupak u tijeku, dopuštenje iz stavka 1. ovoga članka daje
sudac koji vodi postupak, a u njegovoj odsutnosti predsjednik suda. Kada
je postupak završen, dopuštenje daje predsjednik suda.\
(5) Radnje iz stavka 1. ovoga članka obavljaju se pod nadzorom suda a na
trošak onoga tko ih je zahtijevao.\
(6) Neovisno je li stranka u postupku, sud će državnom odvjetniku, na
njegov zahtjev, dostaviti prekršajni spis na razgledavanje.

#### Glava dvadesetdruga (XXII.) IZVRŠENJE ODLUKA I OSTALE ODREDBE

##### 1. IZVRŠENJE ODLUKA

Opće odredbe\
Članak 151.

\(1\) Odluke izvršavaju za to nadležna tijela na zahtjev suda ili drugog
nadležnog tijela koje je donijelo odluku, osim ako sud sam ne izvršava
svoju odluku.\
(2) Presude i rješenja izvršavaju se nakon što su postala pravomoćna i
izvršna, ako ovim Zakonom nije određeno drukčije.\
(3) Presuda postaje pravomoćna:\
1. danom proteka žalbenog roka ako žalba nije podnesena ili je žalba
podnesena nakon isteka tog roka, ili kad žalba nije dopuštena,\
2. danom odricanja od prava na žalbu, odustanka od podnesene žalbe ili
odbijanja podnesene žalbe.\
(4) Presuda je izvršna nakon što je:\
1. postala pravomoćna,\
2. uručena osuđeniku,\
3. protekao rok za njezino dragovoljno izvršenje, ako je to određeno
presudom, te\
4. utvrđeno da nema zakonskih smetnji za njezino izvršenje.\
(5) Rješenje postaje pravomoćno kad se više ne može pobijati žalbom ili
kada žalba nije dopuštena.\
(6) Ako ovim Zakonom nije drukčije propisano, rješenja se izvršavaju kad
postanu pravomoćna.\
(7) Naredbe se izvršavaju odmah ako tijelo koje je izdalo ne odredi
drukčije.\
(8) Ako se pojavi sumnja u dopuštenost izvršenja sudske odluke ili
odluke drugog tijela prekršajnog postupka (odluka je proglašena
pravomoćnom a za to se nisu ostvarili zakonski uvjeti i dr.) ili u
računanje kazne, ili u pravomoćnoj odluci nije odlučeno o uračunavanju
uhićenja, zadržavanja ili pritvora, ili prije izdržane kazne, ili ta
uračunavanja nisu pravilno obavljena, odlučit će o tome posebnim
rješenjem prvostupanjski sudac odnosno voditelj postupka. Žalba protiv
tog rješenja ne odgađa njegovo izvršenje, osim ako sudac odnosno
voditelj postupka nije drukčije odredio.\
(9) Ako se pojavi sumnja u tumačenje sudske odluke ili odluke drugog
tijela prekršajnog postupka, o tome na način iz stavka 8. ovoga članka
odlučuje sud odnosno drugo tijelo prekršajnog postupka koje je donijelo
pravomoćnu odluku.

Postupak za izvršenje odluka\
Članak 152. (NN [39/13](http://www.zakon.hr/cms.htm?id=381),
[157/13](http://www.zakon.hr/cms.htm?id=607),
[118/18](https://www.zakon.hr/cms.htm?id=35939),
[114/22](https://www.zakon.hr/cms.htm?id=53950))

\(1\) Sud mjesta prebivališta osuđenika, kojem je pravomoćnom presudom
izrečena kazna zatvora, rješenjem ga upućuje u ustanovu za izdržavanje
kazne zatvora nadležnoj prema posebnom zakonu.

\(2\) Kada je pravomoćnu presudu iz stavka 1. ovoga članka donio drugi
sud, taj sud će presudu s klauzulom pravomoćnosti dostaviti sudu iz
stavka 1. ovoga članka.

\(3\) Novčana kazna smatrat će se u cjelini plaćenom ako osuđena osoba
plati dvije trećine izrečene novčane kazne u roku određenom odlukom
kojom je ta kazna izrečena.

\(4\) Ako osuđena fizička osoba nije postupila prema stavku 3. ovoga
članka ili nije u roku iz odluke o prekršaju u cijelosti ili djelomično
uplatila troškove prekršajnog postupka ili oduzetu imovinsku korist ili
osuđena pravna osoba nije u roku određenom odlukom o prekršaju uplatila
novčanu kaznu ili troškove prekršajnog postupka ili oduzetu imovinsku
korist, sud ili drugo tijelo koji su u prvom stupnju donijeli o tome
pravomoćnu odluku podnijet će tijelu nadležnom za ovrhu nalog za naplatu
na novčanim sredstvima osuđenika sukladno posebnom zakonu.

\(5\) Ako tijelo nadležno za ovrhu nije punoljetnom osuđeniku fizičkoj
osobi u cjelini ili djelomično naplatilo novčanu kaznu iznad 265,45 eura
u roku od dvije godine od primitka naloga iz stavka 4. ovoga članka,
odmah će o tome na odgovarajući način obavijestiti podnositelja naloga.

\(6\) U slučaju iz stavka 5. ovoga članka, sud iz stavka 1. ovoga članka
će rješenjem zamijeniti novčanu kaznu radom za opće dobro prema članku
34. stavku 6. ovoga Zakona i uputiti osuđenika na izvršenje rada za opće
dobro. Rješenjem će se odrediti i zamjena neplaćene novčane kazne
zatvorom za slučaj da osuđenik ne prihvati rad za opće dobro (članak
152.c ovog Zakona).

\(7\) Sud koji nije nadležan za postupanje prema stavku 6. ovoga članka
i tijelo državne uprave koje je donijelo odluku o prekršaju dostavit će
sudu iz stavka 1. ovoga članka ovjereni prijepis odluke o prekršaju s
klauzulom pravomoćnosti i odgovarajućim podatkom u smislu stavka 5.
ovoga članka radi postupanja toga suda prema stavku 6. ovoga članka.

\(8\) Sud koji je donio rješenje o zamjeni novčane kazne radom za opće
dobro ili zatvorom nadležan je za njegovo izvršenje i u slučaju kada je
osuđenik nakon donošenja rješenja promijenio prebivalište.

\(9\) Nakon smrti osuđenika ne pokreće se postupak prema ovome članku a
ako je osuđenik umro u tijeku postupka rješenjem će sud obustaviti
postupak. Ako je postupak pokrenut na prijedlog tijela državne uprave
rješenjem će se odbaciti zahtjev.

\(10\) Ako tijelo nadležno za ovrhu nije od osuđenika fizičke osobe
novčanu kaznu do 265,45 eura, pravne osobe, fizičke osobe obrtnika i
fizičke osobe koja obavlja drugu samostalnu djelatnost u cjelini ili
djelomično naplatilo novčanu kaznu, troškove postupka ili oduzetu
imovinsku korist u roku od dvije godine od primitka naloga iz stavka 4.
ovoga članka, odmah će o tome na odgovarajući način obavijestiti
podnositelja naloga.

\(11\) Kada primi obavijest iz stavka 10. ovog članka, tijelo postupka
će od Porezne uprave zatražiti da provede ovrhu na drugoj imovini
osuđenika, osim kada je to tijelo postupka Carinska uprava.

\(12\) Ako osuđenik koji nema prebivalište ili stalni boravak u
Republici Hrvatskoj ne uplati novčanu kaznu u ostavljenom roku iz odluke
o prekršaju, sud koji je donio presudu rješenjem će je odmah zamijeniti
zatvorom, prema odredbama ovoga Zakona. Kada je odluku o prekršaju
donijelo tijelo državne uprave, na prijedlog toga tijela rješenje donosi
nadležni općinski sud. Žalba protiv rješenja o zamijeni ne odgađa
izvršenje rješenja.

##### 1.a POSTUPAK IZVRŠAVANJA RADA ZA OPĆE DOBRO U PREKRŠAJNOM POSTUPKU

Nadležnost za izvršavanje rada za opće dobro

Članak 152.a (NN [39/13](http://www.zakon.hr/cms.htm?id=381),
[118/18](https://www.zakon.hr/cms.htm?id=35939))

\(1\) Izvršavanje rada za opće dobro u nadležnosti je općinskog suda
prema mjestu prebivališta osuđenika (u daljnjem tekstu: sud izvršenja).

\(2\) Ministarstvo nadležno za poslove pravosuđa sklapa ugovore s
ustanovama i drugim pravnim osobama (u daljnjem tekstu: pravne osobe) o
postoja¬nju zajedničkog interesa za izvršava¬nje rada za opće dobro u
prekršajnom postupku i o tome vodi evidenciju.

\(3\) Na temelju ugovora iz stavka 2. ovog članka sud izvršenja naredbom
će uputiti osuđenika na rad za opće dobro.

\(4\) Pravilnik o izvršavanju rada za opće dobro u prekršajnom postupku
donosi ministar nadležan za poslove pravosuđa.

Mjesto i troškovi izvršavanja rada za opće dobro

Članak 152.b (NN [39/13](http://www.zakon.hr/cms.htm?id=381))

\(1\) Rad za opće dobro izvršava se na području suda izvršenja.

\(2\) Osuđeniku ne pripada pravo na naknadu za rad za opće dobro.

\(3\) Osuđenik do upućivanja na izvršavanje rada za opće dobro ne snosi
troškove izvršavanja rada za opće dobro niti plaća pristojbe na
podneske, službene radnje i odluke u svezi s primjenom ovoga Zakona.
Troškove svakog dolaska u mjesto izvršavanja rada za opće dobro i svakog
povratka u mjesto stanovanja snosi osuđenik.

Upućivanje na rad za opće dobro

Članak 152.c (NN [39/13](http://www.zakon.hr/cms.htm?id=381))

\(1\) Sud izvršenja, nakon pravomoćnosti i izvršnosti rješenja o zamjeni
novčane kazne radom za opće dobro, poziva osuđenika radi uručivanja
naredbe o upućivanju na izvršavanje rada.

\(2\) Prije uručenja naredbe iz stavka 1. ovog članka, od osuđenika će
se uzeti pisana izjava uz njegov potpis da prihvaća rad za opće dobro
koja se prilaže uz naredbu.

\(3\) Sud izvršenja upućuje osuđenika na izvršavanje rada za opće dobro
u jednu od pravnih osoba iz evidencije iz članka 152.a stavka 2. ovog
Zakona, s područja svoje nadležnosti.

\(4\) Naredba o upućivanju na izvršavanje rada za opće dobro dostavlja
se i pravnoj osobi u kojoj će se taj rad izvršavati.

\(5\) Sadržaj naredbe iz stavka 1. ovoga članka propisuje se Pravilnikom
o izvršavanju rada za opće dobro u prekršajnom postupku.

\(6\) Ako osuđenik izjavi da ne prihvaća rad za opće dobro ili se na
uredan poziv suda izvršenja ne odazove radi primitka naredbe iz
stavka 1. ovog članka, sud izvršenja će odmah izdati naredbu o
upućivanju osuđenika na izdržavanje zatvora u nadležnu ustanovu za
izvršavanje zatvora prema rješenju iz članka 152. stavka 6. ovog Zakona.

Raspoređivanje i uvjeti rada za opće dobro

Članak 152.d (NN [39/13](http://www.zakon.hr/cms.htm?id=381))

\(1\) Pravna osoba raspoređuje osuđenika na rad u skladu s njegovim
psihofizičkim sposobnostima i osobnim prilikama.

\(2\) Rad za opće dobro izvršava se na način koji osuđeniku jamči
poštivanje ljudskog dostojanstva, temeljnih prava i sloboda te
privatnosti.

\(3\) Za vrijeme izvršavanja rada za opće dobro ministarstvo nadležno za
poslove pravosuđa osigurat će osuđenika od trajnog invaliditeta i
slučaja smrti zbog nezgode na radu.

Odgoda i prekid izvršavanja rada za opće dobro

Članak 152.e (NN [39/13](http://www.zakon.hr/cms.htm?id=381),
[118/18](https://www.zakon.hr/cms.htm?id=35939))

\(1\) Izvršavanje rada za opće dobro može biti odgođeno ili prekinuto na
molbu osuđenika sudu izvršenja.

\(2\) Molba za odgodu izvršavanja rada za opće dobro podnosi se u roku
od tri dana od uručenja naredbe o upućivanju na izvršavanje rada, a ako
su razlozi za odgodu nastali nakon proteka toga roka, a izvršavanje rada
još nije započeto, u roku ne duljem od četrdeset osam sati po saznanju
za njihovo postojanje. Molba za odgodu izvršavanja rada zadržava
izvršavanje naredbe o čemu se obavještava pravna osoba ako joj je već
dostavljena naredba.

\(3\) Molba za prekid izvršavanja rada za opće dobro podnosi se u roku
od dvadeset četiri sata od nastupa okolnosti koja je razlog za prekid.

\(4\) Rješenje o odgodi i prekidu izvršavanja rada za opće dobro donosi
sud izvršenja u roku od tri dana od primitka molbe.

\(5\) Protiv rješenja kojim se odbija molba za odgodu ili prekid
izvršavanja rada za opće dobro osuđenik može u roku od tri dana od
primitka rješenja podnijeti žalbu Visokom prekršajnom sudu Republike
Hrvatske.

\(6\) Rješenje o odgodi ili prekidu izvršavanja rada za opće dobro
dostavlja se pravnoj osobi u kojoj se izvršava rad.

Razlozi i trajanje odgode i prekida izvršavanja rada za opće dobro

Članak 152.f (NN [39/13](http://www.zakon.hr/cms.htm?id=381))

\(1\) Razlozi za odgodu i prekid izvršavanja rada za opće dobro jesu:

1\) akutno oboljenje, nastanak teškog invaliditeta ili znatno pogoršanje
postojeće kronične bolesti osuđenika,

2\) smrt člana uže obitelji, teška bolest, teški invaliditet ili obveza
izbivanja člana uže obitelji osuđenika čime osuđenik postaje jedini
obvezni skrbnik malodobne djece, bračnog ili izvanbračnog druga,
roditelja ili posvojitelja ili posvojenika te druge osobe o kojoj se po
nekoj drugoj pravnoj osnovi isključivo skrbi,

3\) potreba obavljanja ili dovršenja radova izazvanih elementarnom
nepogodom ili drugom nesrećom zbog čijeg bi neobavljanja nastala znatna
materijalna šteta, a u užoj obitelji osuđenika nema druge radno sposobne
osobe.

\(2\) Iznimno, sud izvršenja može i u drugim opravdanim slučajevima
izvan razloga iz stavka 1. ovoga članka odgoditi ili prekinuti
izvršavanje rada za opće dobro.

\(3\) Uz molbu za odgodu, odnosno prekid izvršavanja rada za opće dobro
osuđenik će priložiti ispravu ili drugi dokaz o razlozima za odgodu ili
prekid izvršavanja rada.

\(4\) Izvršavanje rada za opće dobro iz razloga iz stavka 1. točke 1.
ovoga članka može se odgoditi ili prekinuti dok bolest traje; zbog
razloga iz točke 2. najdulje do dvadeset dana; zbog razloga iz točke 3.
do dovršetka posla, a najdulje do 20 dana; a iz razloga iz stavka 2.
ovoga članka najdulje do tri dana.

\(5\) Odgoda izvršavanja rada za opće dobro ne može trajati ukupno dulje
od tri mjeseca.

\(6\) Prekid izvršavanja rada za opće dobro ne može trajati ukupno dulje
od 30 dana.

Obavještavanje o izvršavanju rada za opće dobro

Članak 152.g (NN [39/13](http://www.zakon.hr/cms.htm?id=381))

\(1\) Pravna osoba obavijestit će sud izvršenja o izvršenom radu za opće
dobro ili o zanemarivanju izvršavanja rada.

\(2\) Zanemarivanje izvršavanja rada je: kašnjenje ili neopravdano
izbivanje s rada, dovođenje u stanje smanjene radne sposobnosti,
namjerno oštećenje sredstava za rad, nepoštivanje organizacije i načina
rada ili bilo koje drugo neprimjereno ponašanje za vrijeme rada.

Preispitivanje izvršavanja rada za opće dobro

Članak 152.h (NN [39/13](http://www.zakon.hr/cms.htm?id=381))

Sud izvršenja povodom obavijesti pravne osobe o zanemarivanju rada za
opće dobro, preispitat će izvršavanje rada te će naredbom odlučiti o
nastavku rada kod iste ili druge pravne osobe ili će prekinuti
izvršavanje rada i uputiti ga na izdržavanje kazne zatvora, na temelju
rješenja iz članka 152. stavka 6. ovog Zakona.

Evidencija izvršavanja rada za opće dobro

Članak 152.i (NN [39/13](http://www.zakon.hr/cms.htm?id=381))

Pravna osoba vodi evidenciju izvršavanja rada za opće dobro za pojedinog
osuđenika prema Pravilniku o izvršavanju rada za opće dobro u
prekršajnom postupku.

Uskrata dokumenata

Članak 152.j (NN [39/13](http://www.zakon.hr/cms.htm?id=381),
[157/13](http://www.zakon.hr/cms.htm?id=607))

\(1\) Osuđeniku koji u roku iz odluke o prekršaju ne uplati pravomoćno
izrečenu novčanu kaznu uskratit će se:

1\. izdavanje vozačke dozvole ili produljenje njezine valjanosti,

2\. registracija motornog vozila ili produljenje registracije motornog
vozila.

\(2\) Posebnim se zakonom može propisati uskrata i drugih dokumenata i
dozvola uz one iz stavka 1. ovoga članka, pri čemu se ne smiju uskratiti
potvrde iz evidencija koje se tiču osobnih (statusnih) prava, ili onih
koje služe slobodi kretanja, ostvarivanju prava iz rada, mirovinskog i
socijalnog osiguranja ili čijim bi se neizdavanjem ugrozilo zdravlje ili
sigurnost osoba.

Registar neplaćenih kazni

Članak 152.k (NN [39/13](http://www.zakon.hr/cms.htm?id=381),
[157/13](http://www.zakon.hr/cms.htm?id=607))

\(1\) Radi mogućeg postupanja tijela državne uprave prema članku 152.j
ovoga Zakona, ministarstvo nadležno za pravosuđe ustrojit će Registar
izrečenih, a u ostavljenom roku neuplaćenih novčanih kazni (u nastavku:
Registar).

\(2\) Kada odluka o prekršaju postane pravomoćna, a osuđena osoba kojoj
je kazna izrečena ne uplati istu u roku određenom odlukom o prekršaju,
bez odgode će se o tome obavijestiti Registar.

\(3\) Kada primi obavijesti iz stavaka 2. i 3. ovoga članka, Registar
unosi te podatke u jedinstvenu elektroničku bazu izrečenih, a
neuplaćenih novčanih kazni.

\(4\) Ako osuđena osoba u međuvremenu uplati novčanu kaznu ili je tijelo
nadležno za ovrhu naplati, bez odgode će se o tome obavijestiti
Registar.

\(5\) Ministar nadležan za poslove pravosuđa donijet će provedbeni
propis o načinu dostave podataka u Registar, unosa podataka u Registar
brisanja podataka iz Registra te pravu pristupa u Registar i uvjete i
način korištenja podataka iz Registra.

\(6\) Uskrata može trajati do plaćanja novčane kazne, njezine prisilne
naplate, a najdulje do nastupanja zastare izvršenja.

##### 2. OSTALE ODREDBE

Prekršajna evidencija\
Članak 153. (NN [118/18](https://www.zakon.hr/cms.htm?id=35939))

\(1\) Prekršajnu evidenciju ustrojava i vodi ministarstvo nadležno za
poslove pravosuđa prema pravilniku kojeg donosi ministar nadležan za
poslove pravosuđa.\
(2) Propise o evidenciji izrečenih odgojnih mjera donosi ministar
nadležan za poslove socijalne skrbi.\
(3) Evidencije iz stavka 1. i 2. ovoga članka vode se u elektroničkom
obliku.

\(4\) Podaci iz prekršajne evidencije su neklasificirani podaci u smislu
posebnog zakona i smiju se koristiti samo u službene svrhe, a u odnosu
na te podatke ne može se ostvariti pravo na pristup informaciji prema
zakonu kojim se određuje to pravo.

Pravna pomoć\
Članak 154.

\(1\) Sudovi međusobno, a sva državna tijela sudovima i drugim tijelima
koja sudjeluju u prekršajnom postupku dužni su pružiti potrebnu pravnu
pomoć.\
(2) Sudovi će, u okviru svoje nadležnosti, pružiti pravnu pomoć drugim
državnim tijelima.

Smrt okrivljenika i prestanak postojanja okrivljene pravne osobe\
Članak 155.

\(1\) Ako se prije započinjanja prekršajnog postupka utvrdi da je
okrivljenik umro odnosno okrivljena pravna osoba prestala postojati
(članak 59. stavak 2. prva rečenica), rješenjem će se odbaciti optužni
prijedlog, a ako se činjenica smrti ili prestanak postojanja pravne
osobe utvrdi nakon započinjanja postupka, rješenjem će se obustaviti
prekršajni postupak.\
(2) Ako se postupak može provesti protiv pravnog sljednika pravne osobe,
neće se donositi rješenje iz stavka 1. ovoga članka, već će se zastati s
postupanjem i postupak nastaviti nakon što ovlašteni tužitelj na
odgovarajući način izmijeni optužni prijedlog. Ako je već doneseno
rješenje iz stavka 1. ovoga članka, nakon što tužitelj izmijeni optužni
prijedlog, to će se rješenje staviti izvan snage i nastaviti postupak.\
(3) Ako se nakon izdavanja prekršajnog naloga, a prije njegove
pravomoćnosti ili stavljanja izvan snage, utvrdi da je okrivljenik umro
odnosno okrivljena pravna osoba prestala postojati, rješenjem će se
prekršajni nalog staviti izvan snage.\
(4) Rješenje iz stavka 1. i 2. ovoga članka donosi sud kod kojeg se
nalazi spis u času utvrđenja smrti okrivljenika odnosno prestanka
postojanja pravne osobe.

Imunitet\
Članak 156.

\(1\) Nitko tko u Republici Hrvatskoj počini prekršaj ne uživa imunitet
od prekršajnog progona, ako ovim Zakonom nije određeno drukčije.\
(2) Za osobe koje po međunarodnom pravu u Republici Hrvatskoj uživaju
imunitet od prekršajnog progona, primjenjuju se o tome pravila
međunarodnog prava.\
(3) U sumnji jesu li u pitanju osobe koje uživaju pravo imuniteta po
pravilima međunarodnog prava sud će se obratiti za objašnjenje
ministarstvu nadležnom za poslove vanjskih poslova.

Pokretanje i započinjanje prekršajnog postupka\
Članak 157.

\(1\) Ako ovim Zakonom nije drukčije određeno, prekršajni se postupak
pokreće:\
1. izdavanjem prekršajnog naloga,\
2. podnošenjem optužnog prijedloga ovlaštenog tužitelja.\
(2) Prekršajni postupak započinje:\
1. otvaranjem glavne rasprave,\
2. u postupku bez glavne rasprave, ispitivanjem okrivljenika ili
izvođenjem drugog dokaza.\
(3) Ako tijelo prekršajnog postupka vodi prekršajni postupak po
službenoj dužnosti, postupak se pokreće donošenjem rješenja o provođenju
prekršajnog postupka.\
(4) Rješenje o pokretanju prekršajnog postupka dostavlja se okrivljeniku
s pozivom za raspravu ili ispitivanje a protiv njega nije dopuštena
žalba.\
(5) Rješenje iz stavka 3. ovoga članka sadrži podatke o okrivljeniku te
kratak činjenični i zakonski opis prekršaja. Ako je to potrebno zbog
činjenica koje su se utvrdile u postupku, tijelo prekršajnog postupka će
izmijeniti ili proširiti rješenje na novi prekršaj ili u pogledu
činjeničnog i zakonskog opisa prekršaja radi kojeg se već vodi postupak.

#### Glava dvadesettreća (XXIII.) TIJEK POSTUPKA DO DONOŠENJA PRESUDE

##### 1. IZVIDI I HITNO IZVOĐENJE DOKAZA

Izvidi prekršaja i prikupljanje dokaza u provođenju nadzora\
Članak 158.

\(1\) Ovlaštene osobe tijela državne uprave kada postupaju u okviru
svoje nadležnosti za provođenje nadzora ili ako postoje osnove sumnje da
je počinjen prekršaj, dužne su poduzeti potrebne mjere da se:\
1. utvrdi je li počinjen prekršaj i tko je počinitelj,\
2. počinitelj ili sudionik ne sakrije ili pobjegne,\
3. otkriju i osiguraju tragovi prekršaja i predmeti koji mogu poslužiti
pri utvrđivanju činjenica,\
4. prikupe sve obavijesti koje bi mogle biti od koristi za uspješno
vođenje prekršajnog postupka.\
(2) Tijela državne uprave mogu tražiti obavijesti od građana te
poduzimati druge mjere sukladno propisima kojima je uređeno njihovo
djelovanje, osim ako te mjere nisu u suprotnosti s ovim Zakonom. Ako
postoji opasnost od narušavanja javnog reda ili opasnost po sigurnost
osoba i imovine, tijela državne uprave mogu tražiti pomoć policije u
obavljanju radnji iz stavka 1. ovoga članka.\
(3) Policija radi ispunjenja zadaće iz stavka 1. ovoga članka može:\
1. tražiti potrebne obavijesti od građana,\
2. obaviti potreban pregled prijevoznih sredstava, osoba i prtljage,\
3. u najkraćem potrebnom vremenu a najdulje šest sati nadzirati i
ograničiti kretanje određenih osoba na određenom prostoru,\
4. poduzeti druge mjere za otkrivanje osoba i stvari (promatranje,
pratnja, blokada, racija, zasjeda, klopka, i dr.),\
5. poduzeti potrebne mjere u vezi s utvrđivanjem istovjetnosti osoba i
predmeta,\
6. u nazočnosti odgovorne osobe obaviti pregled određenih objekata i
prostorija državnih tijela, pravnih osoba te drugih poslovnih prostora i
ostvariti uvid u određenu njihovu dokumentaciju i podatke,\
7. poduzeti i druge potrebne mjere i radnje.\
(4) O činjenicama i okolnostima koje su utvrđene prilikom poduzimanja
pojedinih radnji iz stavka 1. -- 3. ovoga članka, a od interesa su za
prekršajni postupak, sastavit će se službena bilješka, ako ovim Zakonom
ili posebnim propisom nije određeno da se sastavlja zapisnik.\
(5) Ako je ovlaštena službena osoba tijela državne uprave u okviru svoje
nadležnosti za provođenje nadzora neposredno opažala radnju počinjenja
prekršaja ili to neposredno utvrdila odgovarajućim tehničkim uređajima i
o tome sačinila službenu bilješku ili tehničku snimku, službena bilješka
i tehnička snimka dokazi su u prekršajnom postupku. Kao dokaz u
prekršajnom postupku mogu se koristiti i zapisnici koje su tijela
nadzora sačinila obavljajući nadzor prema posebnim propisima, ako su ti
zapisnici sačinjeni prema odredbama Zakona o općem upravnom postupku ili
posebnim propisima kojima se uređuje nadzor.\
(6) Prikupljajući obavijesti ovlaštena osoba tijela državne uprave, kada
postupa u okviru svoje nadležnosti za provođenje nadzora, mogu osobu
ispitati u svojstvu osumnjičenika, sukladno odredbama ovoga Zakona o
ispitivanju okrivljenika u prekršajnom postupku. Pri tome ga moraju
upozoriti da ima pravo uzeti branitelja koji može biti nazočan njegovu
ispitivanju. Ako okrivljenik odmah ne uzme branitelja ili ako ne odluči
iskazivati bez branitelja, tijela državne uprave će zastati s
ispitivanjem do 2 sata da bi osumnjičenik mogao uzeti si branitelja
kojeg sam odabere ili s liste dežurnih odvjetnika.\
(7) Ovlaštena osoba tijela državne uprave kada postupa u okviru svoje
nadležnosti za provođenje nadzora može ispitati i osobe u svojstvu
svjedoka sukladno odredbama ovoga Zakona o ispitivanju svjedoka u
prekršajnom postupku.\
(8) Zapisnici o ispitivanju osumnjičenika i svjedoka iz stavka 6. i 7.
ovoga članka mogu se koristiti kao dokazi u prekršajnom postupku.

Hitno izvođenje dokaza\
Članak 159. (NN [114/22](https://www.zakon.hr/cms.htm?id=53950))

\(1\) Ovlaštene osobe tijela državne uprave kada postupaju u okviru
svoje nadležnosti nadzora ako postoje osnove sumnje da je počinjen
prekršaj mogu od suda zatražiti da i prije pokretanja prekršajnog
postupka prema odredbama ovoga Zakona naredi:\
1. pretragu stana i drugih prostora, prijevoznih sredstava, prtljage i
osoba,\
2. privremeno oduzme predmete,\
3. privremeno obustavi izvršenje financijske transakcije,\
4. prepoznavanje,\
5. očevid,\
6. potrebna vještačenja.\
(2) Ako postoji opasnost od odgode, nadležna tijela državne uprave mogu
sama odrediti izvođenje radnji iz stavka 1. ovoga članka, osim pretrage
stana i prepoznavanja. O poduzetim radnjama sastavljaju zapisnik a za
oduzete predmete izdaju i potvrdu, koji se prilažu uz optužni
prijedlog.\
(3) Sud izvršenje radnji iz stavka 1. ovoga članka može povjeriti
tijelima državne uprave.\
(4) Zapisnici o radnjama iz stavka 1. i 2. ovoga članka dokaz su u
prekršajnom postupku.\
(5) Radnje iz stavka 1. ovoga članka provode se smislenom primjenom
odredbi Zakona o kaznenom postupku koje se odnose na te radnje i njihovo
poduzimanje prije započinjanja kaznenog postupka, osim ako je odredbom
ovoga članka nešto drukčije određeno.\
(6) Osoba koja ometa provođenje radnji iz stavka 1. ovoga članka ili ne
preda predmet koji se traži prilikom pretrage, može se kazniti novčanom
kaznom do 660,00 eura.\
(7) Ako je kod izvođenja radnji iz stavka 1. i 2. ovoga članka potrebna
primjena prinude ili se očekuje fizički otpor provođenju radnji, a
radnju provodi tijelo državne uprave različito od policije, policija će
tome tijelu državne uprave pružiti pomoć pri njezinom provođenju.

##### 2. POKRETANJE PREKRŠAJNOG POSTUPKA I PRIPREME ZA GLAVNU RASPRAVU

Sadržaj optužnog prijedloga\
Članak 160. (NN [39/13](http://www.zakon.hr/cms.htm?id=381),
[157/13](http://www.zakon.hr/cms.htm?id=607),
[118/18](https://www.zakon.hr/cms.htm?id=35939))

\(1\) Ako ovim Zakonom nije drukčije određeno, prekršajni se postupak
može voditi samo na temelju podnesenog optužnog prijedloga ovlaštenog
tužitelja.\
(2) Optužni prijedlog sadrži:\
1. Podatke o tužitelju i to: naziv državnog tijela ili pravne osobe,
odnosno ime i prezime tužitelja fizičke osobe te adresu tužitelja,\
2. za počinitelja prekršaja fizičku osobu ime i prezime s osobnim
podacima (članak 171. stavak 1.), je li u zadržavanju i točno od kada a
ako je pušten na slobodu u kojem vremenu je bio lišen slobode,
primjenjuje li se koja od mjera opreza i od kada,\
3. za počinitelja prekršaja fizičku osobu obrtnika i osobu koja se bavi
drugom samostalnom djelatnošću osim podataka iz stavka 2. točke 2. ovoga
članka još točan naziv obrta ili djelatnosti, sjedište i mjesto upisa
obrta ili druge samostalne djelatnosti,\
4. za počinitelja prekršaja pravnu osobu i druge subjekte izjednačene s
pravnim osobama njezin točan naziv, sjedište i osobni identifikacijski
broj, ime i prezime njezina predstavnika, vrijeme rođenja i adresu
stanovanja, državljanstvo, državu izdavanja putovnice i broj putovnice
ukoliko je stranac te primjenjuje li se koja od mjera opreza i od kada,\
5. činjenični opis radnje prekršaja iz koje proistječe zakonsko
obilježje prekršaja,\
6. vrijeme i mjesto počinjenja prekršaja, sredstvo kojim je počinjen
prekršaj te i ostale bitne okolnosti za točno određenje prekršaja,\
7. zakonski naziv prekršaja i propis kojim je određen,\
8. prijedlog o dokazima koje treba provesti na glavnoj raspravi, naznaku
imena svjedoka i drugih čije se ispitivanje predlaže, spisa koje treba
pročitati i predmeta koji služe za utvrđivanje činjenica, s kratkim
obrazloženjem optužnog prijedloga. Tužitelj u optužnom prijedlogu može
predložiti vrstu, visinu i trajanje sankcije. Takav prijedlog ne
obvezuje sud,

9\. pisanu obavijest iz članka 109.a stavka 1. i 2. ovoga Zakona
potpisanu od strane počinitelja ili kopiju te obavijesti uz dokaz o
dostavi ili potvrdu o obavljenoj dostavi kad je ta obavijest dostavljena
sukladno članku 145. ili 148. ovoga Zakona,

10\. podatak ovlaštenog tužitelja je li protiv počinitelja podnesena i
kaznena prijava u vezi s istim događajem.\
(3) Jednim optužnim prijedlogom može se obuhvatiti više prekršaja ili
više okrivljenika samo ako se prema odredbama članka 99. ovoga Zakona
može provesti jedinstven postupak i donijeti jedna odluka o prekršaju.\
(4) Optužni se prijedlog dostavlja nadležnom sudu u onoliko primjeraka
koliko ima okrivljenika i jedan primjerak za sud.

Ispitivanje optužnog prijedloga\
Članak 161. (NN [39/13](http://www.zakon.hr/cms.htm?id=381),
[118/18](https://www.zakon.hr/cms.htm?id=35939))

\(1\) Sudac kojemu je predmet dodijeljen u rad, po najprije će ispitati
je li nadležan i ako ustanovi da nije, rješenjem će se oglasiti
nenadležnim i po pravomoćnosti rješenja predmet ustupti nadležnom sudu.\
(2) Ako se nije oglasio nenadležnim, sud će ispitati je li optužni
prijedlog sastavljen sukladno članku 160. ovoga Zakona i postoje li
okolnosti zbog kojih nije moguće voditi prekršajni postupak.\
(3) Ako u optužnom prijedlogu nedostaje koji od podataka iz članka 160.
stavka 2. ovoga Zakona jer ih tužitelj nije mogao pribaviti a podaci
koji nedostaju nisu takvi da bez njih ne može započeti postupak,
postupak će se nastaviti, a tužitelj ili sud po službenoj dužnosti
pribaviti će nedostajuće podatke tijekom postupka.\
(4) Ako u optužnom prijedlogu nedostaju podaci iz članka 160. stavka 2.
ovoga Zakona bez kojih nije moguće voditi postupak ili su podaci
pogrešni, sud će pozvati tužitelja da nadopuni ili ispravi optužni
prijedlog u roku od 8 dana. Ako tužitelj to ne učini, sud će rješenjem
odbaciti optužni prijedlog. Ako uz optužni prijedlog nije priložena
pisana obavijest iz članka 109.a ovoga Zakona potpisana od strane
počinitelja ili kopija te obavijesti uz dokaz o dostavi ili potvrdu o
obavljenoj dostavi ako je ta obavijest dostavljena sukladno članku 145.
ili 148. ovoga Zakona, pozvat će se tužitelj da je u određenom roku
pribavi, i sastavljenu prema članku 109. a stavku 1. i 2. ovoga Zakona,
dostavi. Ako tako ne postupi u ostavljenom roku, odbacit će se rješenjem
optužni prijedlog.\
(5) Ispitujući optužni prijedlog, sud će donijeti presudu kojom se
optužba odbija ako:\
1. podnositelj optužnog prijedloga nije ovlašteni tužitelj,\
2. postoje okolnosti koje isključuju prekršajni progon,\
3. je tužitelj odustao od optužnog prijedloga.\
(6) Ako sud, ispitujući optužni prijedlog nađe da djelo koje se
okrivljeniku stavlja na teret nije prekršaj, odmah će donijeti presudu
kojom se okrivljenik oslobađa optužbe.\
(7) Ako sud smatra da za to postoje uvjeti predviđeni ovim zakonom,
odmah će izdati prekršajni nalog.

Pripreme za glavnu raspravu\
Članak 162.

\(1\) Ako nije donio ni jednu od odluka iz članka 161. ovoga Zakona, sud
će naredbom odrediti vrijeme i mjesto održavanja glavne rasprave te na
glavnu raspravu pozvati osobe čija je nazočnost potrebna.\
(2) Na glavnu raspravu će se pozvati:\
1. tužitelj i njegov zakonski zastupnik ili opunomoćenik,\
2. okrivljenik i njegov branitelj,\
3. oštećenik i njegov zakonski zastupnik ili opunomoćenik,\
4. svjedoci i vještaci za koje sud smatra da ih je potrebno pozvati\
5. druge osobe čija je nazočnost na raspravi potrebna.

Pozivanje\
Članak 163.

Pozivanje dostavom pisanog poziva obavlja se na adresu osobe koja se
poziva, sukladno odredbama članka 145. stavka 6. točke 1.do 5. ovoga
Zakona.

Pozivanje na glavnu raspravu\
Članak 164.

\(1\) Poziv okrivljeniku za glavnu raspravu odnosno ispitivanje ima
sadržaj sukladno odredbi članka 128. ovoga Zakona. Ako nazočnost
okrivljenika nije nužna, sud će okrivljeniku u pozivu naznačiti da svoju
obranu može iznijeti pisanim podneskom.\
(2) Između dostave poziva okrivljeniku i dana zakazane glavne rasprave
odnosno ispitivanja mora se okrivljeniku ostaviti vrijeme od najmanje
tri dana radi pripreme obrane, a na njegov zahtjev se može i skratiti to
vrijeme.\
(3) Tužitelj se poziva pisanim pozivom tako što će se navesti naziv
suda, ime i prezime, odnosno naziv tužitelja, vrijeme i mjesto dolaska,
prekršajni predmet u svezi kojeg se poziva, te službeni pečat suda i
potpis suca.\
(4) Sudionici u postupku (članak 108. stavak 2. točke 1. do 4.),
svjedoci, vještaci i tumači pozivaju se pisanim pozivom tako što će se
navesti njihovo ime i prezime, naziv suda, vrijeme i mjesto dolaska, u
kojem svojstvu se poziva, prekršajni predmet u svezi kojeg se poziva te
službeni pečat suda i potpis suca, a svjedoka, vještaka i tumača
upozorit će se ako se ne odazove pozivu i ne opravda svoj nedolazak može
se naložiti njegovo dovođenje.

##### 3. GLAVNA RASPRAVA

Opće odredbe\
Članak 165.

\(1\) Glavna rasprava počinje njezinim otvaranjem u vrijeme i na mjestu
gdje je zakazana. Prije otvaranja glavne rasprave sud provjerava jesu li
se stekli uvjeti za njezino održavanje. Sud nakon otvaranja rasprave
objavljuje predmet postupka.\
(2) Glavna je rasprava javna, ako ovim Zakonom nije određeno drukčije.\
(3) Dužnost je suca da se brine o svestranom raspravljanju o predmetu,
da sprječava svako odugovlačenje postupka i brine o održavanju reda u
sudnici i dostojanstvu suda.\
(4) Sudac upravlja glavnom raspravom, ispituje okrivljenika, svjedoke,
vještake, daje riječ strankama i sudionicima u postupku.\
(5) Na glavnoj raspravi se prvo ispituje okrivljenik a potom izvode
dokazi redom koji određuje sudac. Ako ima više okrivljenika ispituju se
odvojeno, jedan po jedan.\
(6) U sudnici se ne smiju obavljati fotografska, filmska, televizijska i
druga snimanja tehničkim uređajima. Iznimno, predsjednik suda rješenjem
može dopustiti fotografsko, a predsjednik Visokog prekršajnog suda
Republike Hrvatske, televizijsko i drugo snimanje na pojedinoj glavnoj
raspravi. Stranke i oštećenik mogu za svoje potrebe zvučno snimati tijek
rasprave, osim ako je s rasprave isključena javnost ili ako time ometaju
tijek postupka.\
(7) Ako je snimanje dopušteno sukladno stavku 6. ovoga članka, sudac na
glavnoj raspravi može iz opravdanih razloga odlučiti rješenjem da se
pojedini dijelovi glavne rasprave ne snimaju.\
(8) Protiv rješenja iz stavka 6. i 7. ovoga članka kojim se odbija ili
dopušta snimanje nije dopuštena žalba.\
(9) Stranke i sudionici u postupku (članak 108. stavak 1. i 2.) imaju
pravo na glavnoj raspravi predlagati izvođenje dokaza, davati druge
prijedloge i izjave i očitovanja o izvedenim dokazima, te uz dopuštenje
suca postavljati pitanja drugima u postupku. Sudac rješenjem na
zapisniku s kratkim obrazloženjem odlučuje o dokaznim prijedlozima
stranaka i sudionika u postupku. Protiv rješenja nije dopuštena posebna
žalba.

Stegovno kažnjavanje\
Članak 166. (NN [114/22](https://www.zakon.hr/cms.htm?id=53950))

\(1\) Ako su postupci branitelja, oponumoćenika ili zakonskog
zastupnika, koje poduzimaju tijekom vođenja postupka, očito upravljeni
na odugovlačenje postupka, sud ih može rješenjem kazniti novčanom kaznom
do 660,00 eura.\
(2) Ako okrivljenik, branitelj, oštećenik, zakonski zastupnik,
opunomoćenik, svjedok, vještak, tumač ili druga osoba nazočna zasjedanju
ometa red ili se ne pokorava nalozima suca za održavanje reda, sudac će
je opomenuti a ako i dalje nastavi ometati red može je novčano kazniti
do 660,00 eura. Ako je djelo ometanja reda ili neposluha teške naravi,
počinitelj će se kazniti i bez opomene. Za ponovljeno djelo, počinitelj
će se kazniti novčanom kaznom do 1320,00 eura.\
(3) O kažnjavanju odvjetnika ili odvjetničkog vježbenika sud će
izvjesiti Hrvatsku odvjetničku komoru.

Pretpostavke za održavanje glavne rasprave\
Članak 167.

\(1\) Ako sudac prije otvaranja glavne rasprave ustanovi da je tužitelj
odustao od optužnog prijedloga, presudom će odbiti optužbu.\
(2) Prije otvaranja rasprave sudac provjerava jesu li došle sve pozvane
osobe i jesu li se ostvarili drugi uvjeti za održavanje rasprave.\
(3) Ako na glavnu raspravu nisu došle uredno pozvane stranke i drugi
uredno pozvani sudionici u postupku, glavna se rasprava može održati i
donijeti presuda. Glavna se rasprava može održati bez nazočnosti
okrivljenika ako njegovo ispitivanje nije potrebno i ako to nije od
utjecaja na zakonito i pravilno donošenje presude.\
(4) Ako druge pozvane osobe nisu došle na glavnu raspravu, ona će se
održati i bez njihove nazočnost, a ako je njihova nazočnost nužna,
rasprava će se odložiti i sud će ih nanovo pozvati ili, kada za to
postoje uvjeti, narediti njihovo dovođenje.\
(5) Ako tužitelj nije uredno pozvan, glavna rasprava se može iznimno
održati i bez njegove nazočnosti samo ako to nije na štetu njegova
pravnog interesa i ne ugrožava pravilno utvrđivanje činjenica u
postupku.\
(6) Ako postoje uvjeti za održavanje glavne rasprave bez nazočnosti
pojedinih osoba, pročitat će se ranije iznesena ili pisano podnesena
obrana okrivljenika, iskazi svjedoka i pribavljeni nalaz i mišljenje
vještaka.\
(7) Ako se nisu ostvarili uvjeti za održavanje glavne rasprave, sudac
može izvan rasprave ispitati svjedoke i vještake koji su se odazvali
pozivu za raspravu. Zapisnik o njihovu ispitivanju pročitat će se na
raspravi u kasnijem dokaznom postupku.\
(8) Ako bi se prema stanju dokaza u spisu predmeta trebala donijeti
presuda kojom se optužba odbija, glavna će se rasprava održati bez
obzira na nazočnost stranaka i drugih pozvanih osoba i jesu li se stekli
zakonski uvjeti za održavanje rasprave.

Odgoda i prekid glavne rasprave\
Članak 168.

\(1\) Rješenjem se glavna rasprava koja nije započela može odgoditi, a
ako je započela prekinut će se i zakazati njezin nastavak:\
1. ako se okrivljenik nije odazvao na raspravu a sud ocjenjuje nužnim
njegovo ispitivanje prije presuđenja, a nije ga bilo moguće odmah
dovesti,\
2. ako nije nazočna koja druga osoba bez koje se po zakonu ne može
održati glavna rasprava ili ako bez nazočnosti neke od pozvanih osoba ne
bi bilo svrsishodno održati raspravu pa ih je zato potrebno ponovo
pozvati,\
3. ako okrivljenik ili njegov branitelj nisu uredno pozvani na
raspravu,\
4. ako treba izvesti nove dokaze ili postoje druge smetnje za završetak
rasprave.\
(2) U slučaju iz stavka 1. točke 1. i 2. ovoga članka, sud će narediti
da se okrivljenik, svjedok i vještak koji su bili uredno pozvani dovedu
na sljedeću raspravu. Ako te osobe u međuvremenu opravdaju svoj
nedolazak na raspravu i obećaju da će doći na sljedeću, sud će povući
nalog o dovođenju, osim ako iz okolnosti ne proizlazi da te osobe
izbjegavaju dolazak na glavnu raspravu.\
(3) Sudac može prekinuti glavnu raspravu radi odmora, proteka radnog
vremena, radi pribavljanja određenih dokaza ili iz drugih opravdanih
razloga. Sud će voditi brigu o tome da prekid traje što kraće.\
(4) Protiv rješenja o odgodi i prekidu glavne rasprave nije dopuštena
žalba.

Zapisnik o glavnoj raspravi\
Članak 169.

\(1\) O radu na glavnoj raspravi mora se voditi zapisnik u koji se unosi
u bitnom cijeli tijek glavne rasprave.\
(2) Zapisnik se završava zaključenjem zasjedanja i potpisuju ga sudac i
zapisničar i okrivljenik ako je nazočan. Ako okrivljenik odbije
potpisati zapisnik, to će se u zapisniku naznačiti.\
(3) Stranke i sudionici u postupku imaju pravo pregledati završeni
zapisnik i njegove priloge, dati primjedbe u svezi sa sadržajem i
tražiti ispravak zapisnika.\
(4) Ispravak pogrešno upisanih imena, brojeva i drugih očitih pogrešaka
u pisanju može narediti sudac na prijedlog stranaka ili ispitane osobe
ili po službenoj dužnosti.\
(5) Primjedbe i prijedlozi stranaka u svezi sa zapisnikom te ispravci i
dopune obavljeni u zapisniku moraju se zabilježiti u nastavku završenog
zapisnika. U nastavku zapisnika zabilježit će se i razlozi zbog kojih
pojedini prijedlozi i primjedbe nisu prihvaćeni. Sudac i zapisničar
potpisuju i nastavak zapisnika.\
(6) U uvodu zapisnika naznačiti će se sud pred kojim se održava glavna
rasprava, mjesto i vrijeme održavanja rasprave, ime i prezime suca i
zapisničara, tužitelja odnosno njegova zastupnika, okrivljenika i
branitelja, oštećenika i njegova zakonskog zastupnika ili opunomoćenika,
tumača, prekršaj koji je predmet raspravljanja te je li glavna rasprava
javna ili je javnost isključena.\
(7) Zapisnik mora osobito sadržavati podatke o tome koji je optužni
prijedlog na glavnoj raspravi pročitan ili usmeno izložen, je li tijekom
rasprave optužni prijedlog izmijenjen ili proširen, kakve su prijedloge
podnijele stranke i kakve je odluke donosio sudac, koji su dokazi
izvedeni, jesu li pročitani kakvi zapisnici i drugi podnesci, jesu li
reproducirane zvučne ili druge snimke i kakve su primjedbe dale stranke
u svezi s pročitanim zapisnicima, podnescima ili reproduciranim
snimkama. Ako je s glavne rasprave isključena javnost, u zapisniku će se
naznačiti da je sudac upozorio nazočne na posljedice ako neovlašteno
otkriju ono što su na toj glavnoj raspravi saznali kao tajnu.\
(8) Ako je na glavnoj raspravi doneseno rješenje o zadržavanju, mjeri
opreza ili jamstvu, to će se rješenje unijeti u zapisnik. Ako je na
kakvo rješenje doneseno tijekom glavne rasprave dopuštena posebna žalba,
takvo će se rješenje izraditi i zasebno, osim ako su se stranke odrekle
prava na žalbu.\
(9) U zapisnik o glavnoj raspravi unosi se potpuna izreka presude, uz
naznaku je li javno objavljena. Izreka presude u zapisniku o glavnoj
raspravi je izvornik presude.

Početak glavne rasprave\
Članak 170.

\(1\) Glavna rasprava počinje njezinim otvaranjem, nakon čega se čita
ili izlaže optužni prijedlog.\
(2) Optužni prijedlog čita ili usmeno izlaže sudac, a ako je na raspravi
nazočan tužitelj odnosno njegov zastupnik može to i on učiniti.

Ispitivanje okrivljenika\
Članak 171. (NN [39/13](http://www.zakon.hr/cms.htm?id=381))

\(1\) Kad se okrivljenik prvi put ispituje, pitat će se za ime i
prezime, nadimak ako ga ima, ime i prezime roditelja, djevojačko
obiteljsko ime majke, gdje je rođen, gdje stanuje, dan, mjesec i godinu
rođenja, čiji je državljanin, koji mu je osobni identifikacijski broj,
zanimanje, kakve su mu obiteljske prilike, zna li pisati, kakve je škole
završio, je li odlikovan, kakva je imovna stanja, je li kad i zašto
prekršajno ili kazneno osuđivan, je li i kad izrečenu kaznu izdržao,
vodi li se protiv njega postupak za koji drugi prekršaj ili kazneno
djelo, a ako je maloljetan i tko mu je zakonski zastupnik. Okrivljenik
će se pitati i za druge osobne podatke ako je to od važnosti za
postupak. Okrivljenik će se poučiti da je dužan odazvati se pozivu i
odmah priopćiti svaku promjenu adrese ili namjeru da promijeni
boravište, a upozorit će se i na posljedice ako prema tome ne postupi.\
(2) Kad se prvi put ispituje okrivljenik će se upozoriti da nije dužan
iznijeti svoju obranu niti odgovarati na pitanja, što će se unijeti u
zapisnik.\
(3) Okrivljenik se ispituje usmeno. Pri ispitivanju okrivljeniku se može
dopustiti da se služi svojim bilješkama.\
(4) Pri ispitivanju treba okrivljeniku omogućiti da se u neometanom
izlaganju očituje o svim okolnostima koje ga terete i da iznese sve
činjenice koje mu služe za obranu.\
(5) Kad okrivljenik završi iskaz, postavit će mu se pitanja ako je
potrebno da se popune praznine ili otklone proturječnosti i nejasnoće u
njegovu izlaganju.\
(6) Ispitivanje treba obavljati tako da se u potpunosti poštuje osoba
okrivljenika.\
(7) Prema okrivljeniku se ne smije upotrijebiti sila, prijetnja ili
druga slična sredstva da bi se došlo do njegove izjave ili priznanja.\
(8) Ako je postupljeno suprotno odredbama stavka 2. i 7. ovoga članka,
iskaz okrivljenika ne može se upotrijebiti kao dokaz u prekršajnom
postupku.\
(9) Ako okrivljenik ne boravi i nema prebivalište na području suda koji
vodi prekršajni postupak, može ga se ispitati zamolbenim putem pred
sudom gdje boravi ili ima prebivalište.

Članak 171.a

\(1\) Kada se okrivljenik prvi puta ispituje, prije uzimanja njegove
obrane, tražit će se od njega da se očituje o optužnom prijedlogu i
krivnji za prekršaj za koji se tereti.

\(2\) Ako se okrivljenik očitovao krivim u odnosu na sve točke optužnog
prijedloga, okolnosno će se ispitati na sve točke optužnog prijedloga.

\(3\) Ako sud okrivljenikovo priznanje ocijeni sukladnim dokazima u
spisu, u nastavku dokaznog postupka izvest će samo dokaze koji se odnose
na odluku o prekršajnopravnim sankcijama i drugim mjerama.

Okrivljenikovo pravo na branitelja\
Članak 172. (NN [110/15](http://www.zakon.hr/cms.htm?id=14151))

\(1\) Okrivljenik može imati branitelja tijekom cijelog prekršajnog
postupka, a i prije njegova pokretanja, kad je to ovim Zakonom propisano
(članak 158. stavak 6.).\
(2) Kada se okrivljenik prvi put ispituje zbog prekršaja za koji je
alternativno propisana kazna zatvora ili kada je u smislu članka 134.
ovoga Zakona uhićen i doveden pred sud, sudac ga je dužan upozoriti o
pravu na branitelja. Ako se okrivljenik očituje da želi branitelja,
zastat će se s ispitivanjem najviše do dva sata u kojem vremenu će se na
odgovarajući način omogućiti okrivljeniku da si uzme branitelja ili da
ga izabere s liste dežurnih odvjetnika. Ako u tom vremenu okrivljenik ne
uzme branitelja ili branitelj kojeg je uzeo ili izabrao u tom vremenu ne
dođe, sud može ispitati okrivljenika i bez nazočnosti branitelja.
Očitovanje okrivljenika o branitelju unijeti će se u zapisnik.\
(3) Ako sudac ustanovi da je okrivljenik nijem ili gluh dužan je, bez
obzira u kojoj je fazi postupak, u svemu postupiti prema stavku 2. ovoga
članka. Ako okrivljenik ne uzme si sam branitelja, na zahtjev suca
predsjednik suda postavit će mu branitelja po službenoj dužnosti u
daljnjem tijeku do pravomoćnog dovršetka postupka. Žalba protiv rješenja
o postavljanju branitelja po službenoj dužnosti ne odgađa izvršenje
rješenja. U svakom slučaju, tijekom ispitivanja okrivljenika a i drugih
radnji u postupku u kojima sudjeluje gluhi ili nijemi okrivljenik, mora
biti nazočan tumač.\
(4) Ako je postupljeno protivno stavku 2. i 3. ovoga članka, na iskazu
okrivljenika ne može se utemeljiti osuđujuća presuda.

Ispitivanje svjedoka i vještaka\
Članak 173.

\(1\) Pri ispitivanju svjedoka i vještaka u prekršajnom postupku
primjenjivat će se smisleno odredbe koje važe u Zakonu o kaznenom
postupku za ispitivanje svjedoka i vještaka, osim ako ovim Zakonom nije
što drukčije određeno (članak 166. stavak 2., članak 167. stavak 7. i
članak 168. stavak 2.).\
(2) Svjedoka i vještaka koji ne boravi i nema prebivalište na području
suda koji vodi postupak može se i zamolbenim putem ispitati pred sudom
gdje svjedok ili vještak boravi ili ima prebivalište.

Pretraga, privremeno oduzimanje predmeta, prepoznavanje, očevid i
vještačenja\
Članak 174.

Pri obavljanju pretrage stana i drugih prostora, prijevoznih sredstava,
prtljage i osoba, privremenom oduzimanju predmeta, obustavi izvršenja
financijske transakcije, prepoznavanju, očevidu i određivanju
vještačenja u prekršajnom postupku pa i prije njegova pokretanja (članak
159.) primjenjivat će se, primjereno prekršajnom postupku, smisleno
odredbe koje o tome važe u Zakonu o kaznenom postupku.

Isprave i tehničke snimke\
Članak 175.

Zapisnici o pretrazi, privremenom oduzimanju predmeta, prepoznavanju,
očevidu, vještačenju, isprave, knjige, spisi i druga pismena kao i
tehničke snimke koje služe za utvrđivanje činjenica pročitat će se ili
pregledati na glavnoj raspravi.

Izmjena, proširenje i podnošenje novog optužnog prijedloga\
Članak 176.

\(1\) Ako u tijeku glavne rasprave izvedeni dokazi pokazuju drukčije
činjenično stanje nego je izloženo u optužnom prijedlogu, nazočni
tužitelj može do završetka dokaznog postupka usmeno izmijeniti
(promijeniti, suziti ili proširiti) ili podnijeti novi optužni
prijedlog. Novi ili izmijenjeni optužni prijedlog može se odnositi samo
na događaj koji je predmet optužbe, odnosno na s njim usko povezani
događaj. Ako je riječ o manjoj izmjeni u činjeničnom opisu djela ili
njegovoj drukčijoj pravnoj kvalifikaciji, izmjena optužnog prijedloga
može se učinit usmeno na zapisnik.\
(2) Sud može dopustiti prekid glavne rasprave radi pripremanja
izmijenjenog ili novog optužnog prijedloga i za to odredit će rok koji
ne može biti dulji od osam dana. Tako izmijenjeni optužni prijedlog
dostavit će se okrivljeniku. Ako tužitelj ne izmijeni optužni prijedlog
ili ne podnese novi u zadanom roku, postupak će se nastaviti prema
postojećem optužnom prijedlogu.\
(3) Okrivljeniku će se u svakom slučaju pružiti mogućnost usmenog ili
pisanog očitovanja o izmijenjenom ili novom optužnom prijedlogu.

Završetak dokaznog postupka\
Članak 177.

Nakon što stranke i sudionici u postupku (članak 108. stavak 1. i 2.),
nazočni na glavnoj raspravi iscrpe dokazne prijedloge ili sudac odbije
prijedloge za daljnjim izvođenjem dokaza i ustanovi da nema potrebe za
izvođenjem još nekih dokaza, objavit će da je dokazni postupak završen.

Završni govor stranaka i završetak glavne rasprave\
Članak 178.

\(1\) Nakon završenog dokaznog postupka sudac daje riječ strankama,
oštećeniku i branitelju ako su nazočni na raspravi. Prvi govori
tužitelj, zatim oštećenik, branitelj i potom okrivljenik. Sud može
dopustiti da se tužitelj i oštećenik osvrnu na završni govor
okrivljenika i/ili njegova branitelja, ali nakon toga mora omogućiti
odgovor okrivljenika i/ili njegova branitelja.\
(2) Ako sudac nakon završnih govora iz stavka 1. ovoga članka ne utvrdi
da treba izvesti još neke dokaze objavit će da je glavna rasprava
završena i povući se radi donošenja presude.

#### Glava dvadesetčetvrta (XXIV.) PRESUDA

Donošenje i objava presude\
Članak 179.

\(1\) Ako sudac utvrdi da ne treba nastaviti glavnu raspravu radi dopune
postupka ili razjašnjenja pojedinih pitanja, odmah će donijeti presudu,
koju će priopćiti nazočnim strankama i sudionicima u postupku. Ako u
složenijim predmetima sud ne može nakon završetka glavne rasprave istog
dana donijeti presudu, odgodit će njezino donošenje i objavu za tri
dana. O mjestu i vremenu priopćavanja presude izvijestit će se nazočne
stranke i sudionici. U svakom slučaju, izreka presude unosi se u
zapisnik o glavnoj raspravi i izvornik je presude. Ako je doneseno i
rješenje o zadržavanju i ono se unosi o zapisnik o glavnoj raspravi.\
(2) Presuda se donosi i javno objavljuje u ime Republike Hrvatske.\
(3) Presuda se može odnositi samo na osobu protiv koje je podnesen
optužni prijedlog i proveden postupak i samo na djelo iz podnesenog ili
na raspravi izmijenjenog ili proširenog optužnog prijedloga.\
(4) Sud nije vezan za prijedlog tužitelja o pravnoj ocjeni djela.\
(5) Sud temelji presudu samo na činjenicama i dokazima koji su izneseni
na glavnoj raspravi, savjesno cijeneći svaki dokaz pojedinačno i u svezi
s ostalim dokazima te će na temelju takve ocjene izvesti zaključak je li
neka činjenica dokazana.\
(6) Ako ovim Zakonom nije određeno drukčije, ovjerovljeni prijepis
presude s obrazloženjem dostavlja se strankama i drugim osobama koje
imaju pravo žalbe.\
(7) Svatko tko, sukladno ovom Zakonu, ima pravo žalbe protiv presude
može se odreći toga prava nakon što mu je usmeno priopćena odnosno
dostavljena presuda protiv koje ima pravo na žalbu, a može i odustati od
već podnesene žalbe. Okrivljenik može odustati od podnesene žalbe koju
je u njegovu korist podnijela za to ovlaštena osoba (članak 192. stavak
2.). Ako se okrivljenik odrekao prava na žalbu, žalbu ne mogu podnijeti
osobe koje su ovlaštene žalbu podnijeti u njegovu korist.\
(8) Odricanje od prava na podnošenje žalbe, odnosno odustajanje od već
podnesene žalbe je neopozivo.\
(9) Ako su se, sukladno stavku 7. ovoga članka, nakon objave presude
tužitelj i okrivljenik odrekli prava na podnošenje žalbe, sud nije dužan
pisati obrazloženje presude. Ovjerovljeni prijepis presude (izreka)
dostavit će im se ako to posebno zahtijevaju.

Vrste presuda\
Članak 180.

\(1\) Presudom se optužba odbija ili se okrivljenik oslobađa optužbe ili
se proglašava krivim.\
(2) Ako optužni prijedlog obuhvaća više prekršaja, u presudi će se
izreći je li se i za koji prekršaj optužba odbija, ili se okrivljenik
oslobađa optužbe ili se proglašava krivim.

Presuda kojom se optužba odbija\
Članak 181.

Presudu kojom se optužba odbija sud će izreći:\
1. ako za suđenje nije stvarno nadležan,\
2. ako je postupak vođen bez optužnog prijedloga ovlaštenog tužitelja,\
3. ako je tužitelj tijekom glavne rasprave odustao od optužnog
prijedloga,\
4. ako je okrivljenik za isti prekršaj već pravomoćno osuđen, oslobođen
optužbe ili je postupak protiv njega pravomoćno obustavljen a ne radi se
o rješenju o obustavi postupka iz članka 213. ovoga Zakona.\
5. ako se prekršajni progon ne može poduzeti zbog zastare, ili ako
postoje druge okolnosti koje isključuju prekršajni progon.

Presuda kojom se okrivljenik oslobađa od optužbe\
\
Članak 182.

Presudu kojom se okrivljenik oslobađa od optužbe sud će izreći:\
1. ako djelo za koje se optužuje po propisu nije prekršaj,\
2. ako ima okolnosti koje isključuju krivnju,\
3. ako nije dokazano da je okrivljenik počinio djelo za koje se
optužuje.

Presuda kojom se okrivljenik proglašava krivim\
Članak 183. (NN [39/13](http://www.zakon.hr/cms.htm?id=381))

\(1\) U presudi kojom se okrivljenik proglašava krivim sud će izreći:\
1. za koje djelo se proglašava krivim, uz naznaku činjenica i okolnosti
koje čine obilježje prekršaja te onih o kojima ovisi primjena ovoga
Zakona i propisa kojim je prekršaj propisan,\
2. naziv prekršaja prema propisu kojim je propisan,\
3. koja se kazna izriče ili druga mjera primjenjuje ili se prema
odredbama ovoga Zakona oslobađa od kazne,\
4. koja se zaštitna mjera primjenjuje i oduzima li se imovinska korist,\
5. odluku o uračunavanju zadržavanja i svakom lišenju slobode,\
6. odluku o troškovima prekršajnog postupka te imovinskopravnom
zahtjevu.\
(2) Ako je okrivljeniku izrečena novčana kazna, u presudi će se odrediti
rok njezina plaćanja. Okrivljenika će se također upozoriti da ako u roku
koji mu je određen za plaćanje novčane kazne uplati dvije trećine
izrečene novčane kazne smatrat će se da je novčana kazna u cjelini
uplaćena (članak 152. stavak 3.).

Izrada i dostava pisane presude\
Članak 184. (NN [110/15](http://www.zakon.hr/cms.htm?id=14151),
[70/17](https://www.zakon.hr/cms.htm?id=18795))

\(1\) Objavljena presuda mora se napisati i otpremiti u roku mjesec dana
nakon objave.\
(2) Presudu potpisuju sudac i zapisničar.\
(3) Ovjerovljeni prijepis presude dostavlja se strankama i sudionicima u
postupku, osim ako ovim Zakonom nije određeno drukčije (članak 146.
stavak 3. i 179. stavak 9.), a okrivljeniku, oštećeniku tužitelju i
oštećeniku ako ima pravo žalbe, dostavit će se i uputa o pravu na
žalbu.\
(4) Pravomoćna presuda oštećeniku će se dostaviti na njegov zahtjev. U
postupku za prekršaj nasilja u obitelji, presuda će se uvijek dostaviti
i oštećeniku.

\(5\) Posebnim se zakonom može propisati da ovlašteni tužitelj za
prekršaj iz članka 33. stavka 10. ovoga Zakona i ovlašteni tužitelj
pravna osoba s javnim ovlastima kojoj je posebnim zakonom utvrđen status
neovisnog regulatora, kada primi nepravomoćnu odluku o prekršaju može je
objaviti na svojoj mrežnoj stranici, uz naznaku da je odluka
nepravomoćna. U tom slučaju dužan je objaviti i podnesene redovite
pravne lijekove protiv odluke i ishod postupka po pravnim lijekovima.
Posebnim se zakonom može propisati kada se iznimno identitet počinitelja
prekršaja neće objaviti.

\(6\) Kada u postupku dostave nepravomoćne odluke o prekršaju ili u roku
za podnošenje pravnog lijeka protiv odluke o prekršaju istekne zakonom
propisani rok za zastaru prekršajnog progona, rješenjem će se utvrditi
da je nastupila zastara prekršajnog progona i prekršajni postupak
obustaviti.

Sadržaj presude\
Članak 185.

\(1\) Pisana presuda mora u potpunosti odgovarati presudi koja je
objavljena.\
(2) Presuda mora imati uvod, izreku i obrazloženje, osim ako ovim
Zakonom nije određeno drukčije.\
(3) Uvod presude sadrži: naznaku da se presuda izriče u ime Republika
Hrvatske, naziv suda, ime i prezime suca i zapisničara, ime i prezime
okrivljenika odnosno naziv okrivljene pravne osobe i s njom izjednačenog
subjekta, prekršaj za koji se tereti optužnim prijedlogom i je li bio
nazočan glavnoj raspravi, dan glavne rasprave i je li bila javna,
naznaku tužitelja, ime branitelja, zakonskog zastupnika i opunomoćenika
koji su bili nazočni na glavnoj raspravi te dan objave presude.\
(4) Izreka presude sadrži: osobne podatke okrivljenika, odluku kojom se
okrivljenik proglašava krivim za prekršaj za koji je optužen ili kojom
se oslobađa od optužbe za to djelo ili kojom se optužba odbija.\
(5) Ako je okrivljenik proglašen krivim, izreka presude mora obuhvatiti
potrebne podatke navedene u članku 183. ovoga Zakona, a ako je oslobođen
optužbe ili je optužba odbijena, izreka presude mora obuhvatiti opis
djela za koje je optužen i odluku o troškovima prekršajnog postupka te o
imovinskopravnom zahtjevu ako je bio postavljen.\
(6) U slučaju stjecaja prekršaja sud će u izreku presude unijeti kazne
utvrđene za svaki pojedini prekršaj, a nakon toga kaznu koja je izrečena
za sve prekršaje u stjecaju.\
(7) U obrazloženju presude sud će iznijeti kratko razloge za svaku točku
presude tako što će: izložiti nesporne činjenice, koje sporne činjenice
i iz kojih razloga uzima dokazanim ili nedokazanim, ocjenu
vjerodostojnosti proturječnih dokaza, zašto nije prihvatio pojedine
prijedloge stranaka ili sudionika u postupku, zašto nije neposredno
ispitan svjedok ili vještak, kojim se razlozima vodio pri rješavanju
pravnih pitanja a posebice pri utvrđivanju postoji li prekršaj i krivnja
okrivljenika, o primjeni određenih odredaba ovoga Zakona i posebnog
propisa o prekršaju na okrivljenika i njegovo djelo.\
(8) Ako je okrivljeniku izrečena kazna, u obrazloženju će se kratko
navesti okolnosti koje je sud uzeo u obzir pri odmjeravanju kazne.
Posebno će dati razloge za ublažavanje kazne, ili izricanje strože
propisane kazne, ili oslobođenje od kazne, ili primjenu mjere
upozorenja, za primjenu zaštitne mjere i oduzimanje imovinske koristi.
Za izrečenu novčanu kaznu treba izložiti osobne i imovinske prilike
okrivljenika.\
(9) Ako se okrivljenik oslobađa optužbe, u obrazloženju će se navesti iz
kojih se razloga navedenih u članku 183. stavku 2. ovoga Zakona to
čini.\
(10) U obrazloženju presude kojom se optužba odbija sud se neće upuštati
u ocjenu glavne stvari, nego će se ograničiti samo na razloge za
odbijanje optužbe.

Ispravak presude\
Članak 186. (NN [110/15](http://www.zakon.hr/cms.htm?id=14151))

\(1\) Pogreške u imenima i brojevima te druge očite pogreške ili
propusti u pisanju i računanju, nedostatke u obliku i nesuglasnosti
napisane odluke o prekršaju i druge odluke s izvornikom ispravit će,
posebnim rješenjem, sudac odnosno predsjednik vijeća na zahtjev stranaka
ili po službenoj dužnosti.

\(2\) Nakon pravomoćnosti rješenja iz stavka 1. ovoga članka sudac
odnosno predsjednik vijeća će izraditi novi prijepis odluke o prekršaju
odnosno druge odluke s ispravcima, koji će osobama iz članka 184. ovoga
Zakona dostaviti zajedno s rješenjem o ispravku. Ispod naziva odluke s
ispravcima naznačit će se: (ispravak).

\(3\) Protiv rješenja o ispravku nepravomoćne odluke o prekršaju ili
druge odluke nije dopuštena posebna žalba, dok je protiv rješenja o
ispravku pravomoćne odluke o prekršaju ili druge odluke žalba dopuštena,
osim u slučaju iz članka 211. stavka 4. ovoga Zakona.

\(4\) U slučajevima iz prethodnih stavaka, rok za žalbu protiv
nepravomoćne odluke o prekršaju i druge odluke teče od dana dostave
novog prijepisa odluke o prekršaju ili druge odluke s ispravcima.

#### Glava dvadesetpeta (XXV.) PREKRŠAJNI POSTUPAK PRED TIJELIMA DRŽAVNE UPRAVE

Primjena propisa o vođenju postupka\
Članak 187.

Tijela državne uprave stvarno nadležna za vođenje prvostupanjskog
prekršajnog postupka vode postupak prema postupovnim odredbama ovoga
Zakona koje se odnose na prekršajne sudove, osim ako odredbama ove glave
nije nešto drukčije propisano.

Pokretanje prekršajnog postupka\
Članak 188.

Tijela državne uprave vode prekršajni postupak po službenoj dužnosti,
ili na temelju optužnog prijedloga ovlaštenog tužitelja.

Vođenje postupka\
Članak 189. (NN [118/18](https://www.zakon.hr/cms.htm?id=35939))

\(1\) U tijelu državne uprave prekršajni postupak provodi, odluku o
prekršaju i druge odluke donosi voditelj postupka pojedinac, osim ako
zakonom nije određeno da postupak provodi vijeće.\
(2) Vijeće iz stavka 1. ovoga članka može ovlastiti člana vijeća za
vođenje postupka i donošenje odluka tijekom postupka, osim donošenja
odluke o prekršaju.\
(3) Za voditelja postupka i predsjednika vijeća može se imenovati osoba
koja je diplomirani pravnik s položenim pravosudnim ispitom.\
(4) Imenovanje iz stavka 3. ovoga članka obavlja se prema ustrojstvenom
zakonu za nadležno tijelo državne uprave koje vodi prekršajni postupak.\
(5) Odredbe stavka 1. do 4. ovoga članka ne odnose se na tijela državne
uprave koja prilikom provođenja nadzora izdaju prekršajni nalog (ne vode
prekršajni postupak).\
(6) Kada je u ovom Zakonu određeno da odluku u tijeku postupka donosi
predsjednik nadležnog općinskog suda, odnosno Visokog prekršajnog suda
Republike Hrvatske ili Visoki prekršajni sud Republike Hrvatske, u
tijelu državne uprave koje vodi prekršajni postupak istu odluku donosi
čelnik nadležnog tijela državne uprave, odnosno ministar nadležan za to
tijelo državne uprave.\
(7) Ako se u prekršajnom postupku pred tijelom državne uprave steknu
uvjeti za određivanje, odnosno produljenje zadržavanja okrivljenika
prema uvjetima članka 135. i 136. ovoga Zakona, tijelo državne uprave će
o tome zatražiti donošenje odluke od nadležnog općinskog suda. Tijelo
državne uprave može radi donošenja odluke o tome narediti dovođenje
okrivljenika tome sudu.

Odluka o prekršaju\
Članak 190.

\(1\) Tijelo državne uprave koje vodi prekršajni postupak, rješenjem o
prekršaju obustavlja prekršajni postupak ili okrivljenika proglašava
krivim.\
(2) U slučajevima iz članka 181. i 182. ovoga Zakona, protiv
okrivljenika se rješenjem o prekršaju obustavlja prekršajni postupak.\
(3) Ako ovim Zakonom nije drukčije određeno, rješenje o prekršaju kojim
se okrivljenik proglašava krivim ima odgovarajuće sadržaj prema članku
183. ovoga Zakona.\
(4) U uvodu rješenja o prekršaju naznačuje se Republika Hrvatska.\
(5) Ako je rješenjem o prekršaju okrivljeniku izrečena novčana kazna, u
rješenju će se odrediti rok njezina plaćanja.

#### Glava dvadesetšesta (XXVI.) REDOVITI PRAVNI LIJEKOVI

##### 1. ŽALBA PROTIV PRESUDE PRVOSTUPANJSKOG SUDA

Opće odredbe\
Članak 191. (NN [39/13](http://www.zakon.hr/cms.htm?id=381),
[118/18](https://www.zakon.hr/cms.htm?id=35939))

\(1\) Ako ovim Zakonom nije određeno drukčije, protiv presude
prvostupanjskog suda ovlaštene osobe mogu podnijeti žalbu u roku od osam
dana od dana dostave prijepisa presude.\
(2) Ako je presuda dostavljena i okrivljeniku i njegovu branitelju ali u
različite dane, žalbeni rok računat će se od kasnijeg dana.\
(3) Pravodobno podnesena žalba ovlaštene osobe odgađa izvršenje presude.

\(4\) Odredbe o žalbi protiv presude prvostupanjskog suda smisleno će se
primijeniti na žalbu protiv rješenja o prekršaju prvostupanjskog tijela
državne uprave (članak 190.).

Ovlaštenici prava na žalbu\
Članak 192.

\(1\) Žalbu protiv prvostupanjske presude mogu podnijeti stranke,
branitelj i oštećenik.\
(2) U korist okrivljenika žalbu mogu podnijeti i njegov bračni i
izvanbračni drug, srodnik u uspravnoj liniji, zakonski zastupnik,
posvojitelj, posvojenik, brat, sestra i udomljenik. Žalbeni rok i u tom
slučaju teče prema članku 191. stavku 1. ovoga Zakona.\
(3) Tužitelj može podnijeti žalbu i na štetu i u korist okrivljenika.\
(4) Oštećenik može pobijati presudu samo zbog odluke o troškovima
prekršajnog postupka.\
(5) Žalbu može podnijeti i onaj kome je oduzeta imovinska korist
pribavljena prekršajem.\
(6) Branitelj okrivljenika i osobe iz stavka 2. ovoga članka mogu
podnijeti žalbu i bez posebne ovlasti okrivljenika, ali ne i protiv
njegove volje.

Sadržaj žalbe\
Članak 193.

\(1\) Žalba treba sadržavati:\
1. oznaku presude protiv koje se podnosi,\
2. osnove za pobijanje presude,\
3. obrazloženje žalbe,\
4. prijedlog da se pobijana presuda potpuno ili djelomično ukine ili
preinači,\
5. Ime i prezime podnositelja žalbe i njegov potpis\
(2) Sud će odbaciti žalbu za koju ne može utvrditi na koju se presudu
odnosi ili tko je podnositelj.\
(3) Ako žalba ne sadrži potpis podnositelja, pozvat će se podnositelj da
je potpiše u roku od 8 dana, a ako to ne učini, žalba će se odbaciti.\
(4) Žalbu koja ne sadrži druge podatke iz stavka 1. ovoga članka sud će
uzeti u razmatranje.\
(5) U žalbi se mogu iznositi nove činjenice i novi dokazi samo ako te
činjenice i dokazi nisu postojali u vrijeme prvostupanjskog postupka ili
ako podnositelj žalbe za njih nije znao.

Osnove zbog kojih se presuda može pobijati\
Članak 194. (NN [39/13](http://www.zakon.hr/cms.htm?id=381))

\(1\) Presuda se može pobijati zbog:\
1. bitne povrede odredaba prekršajnog postupka,\
2. povrede materijalnog prekršajnog prava,\
3. pogrešno ili nepotpuno utvrđenog činjeničnog stanja,\
4. odluke o prekršajnopravnim sankcijama, oduzimanju imovinske koristi,
oduzimanju predmeta, troškovima prekršajnog postupka i imovinskopravnom
zahtjevu.

\(2\) Protiv odluke o prekršaju donesene prema članku 171.a ovoga Zakona
žalba se može podnijeti samo zbog odluke o prekršajnopravnoj sankciji i
drugim mjerama.

Bitne povrede odredaba prekršajnog postupka\
Članak 195.

\(1\) Bitna povreda odredaba prekršajnog postupka postoji:\
1. ako je sud bio nepropisno sastavljen ili ako je u izricanju presude
sudjelovao sudac koji nije sudjelovao u vođenju postupka odnosno na
glavnoj raspravi, osim ako je raspravu ili postupak sukladno zakonu
vodio sudački savjetnik, ili koji je pravomoćnom odlukom izuzet od
suđenja,\
2. ako je na glavnoj raspravi odnosno u vođenju postupka sudjelovao
sudac koji se morao izuzeti (članak 104. stavak 1.),\
3. ako je održana glavna rasprava ili postupak proveden bez sudjelovanja
stranaka i sudionika u postupku protivno odredbama ovoga Zakona,\
4. ako je okrivljeniku, branitelju, oštećeniku tužitelju protivno
njegovu zahtjevu uskraćeno da se na glavnoj raspravi služi svojim
jezikom i da na svojem jeziku prati tijek rasprave,\
5. ako je protivno Zakonu donesena odluka o isključenju javnosti s
glavne rasprave,\
6. ako je sud povrijedio propise prekršajnog postupka o pitanju postoji
li optužni prijedlog ovlaštenog tužitelja ili je optužni prijedlog
prekoračen,\
7. ako je odluku donio sud koji zbog stvarne nenadležnosti nije mogao
suditi u toj stvari ili ako je sud nepravilno presudom obustavio
prekršajni postupak zbog stvarne nenadležnosti,\
8. ako sud svojom presudom nije potpuno riješio predmet optužbe,\
9. ako je presudom povrijeđena odredba članka 202. stavka 4. ovoga
Zakona,\
10. ako se presuda temelji na dokazu iz članka 90. ovoga Zakona,\
11. ako je izreka presude nerazumljiva, proturječna sama sebi ili
razlozima presude, ili ako presuda nema uopće razloga ili u njoj nisu
navedeni razlozi o odlučnim činjenicama ili su ti razlozi potpuno
nejasni ili u znatnoj mjeri proturječni, ili ako o odlučnim činjenicama
postoji znatna proturječnost između onoga što se navodi u razlozima
presude o sadržaju tih isprava ili zapisnika o iskazima danim u postupku
i samih tih isprava ili zapisnika.\
(2) Bitna povreda odredaba prekršajnog postupka postoji i ako sud pri
pripremanju glavne rasprave ili postupka ili u tijeku glavne rasprave
odnosno tijekom postupka ili pri donošenju presude nije primijenio ili
je nepravilno primijenio koju odredbu ovoga Zakona ili je povrijedio na
glavnoj raspravi odnosno u postupku pravo obrane, a to je utjecalo ili
moglo utjecati na presudu.

Povrede odredaba materijalnog prekršajnog prava\
Članak 196.

Povreda materijalnog prekršajnog prava postoji ako je zakon ili na njemu
utemeljen propis povrijeđen u pitanju:\
1. je li djelo za koje se protiv okrivljenika vodi postupak prekršaj,\
2. ima li okolnosti koje isključuju krivnju,\
3. ima li okolnosti koje isključuju prekršajni progon a osobito je li
nastupila zastara prekršajnog progona ili je stvar već pravomoćno
presuđena,\
4. je li glede prekršaja koji je predmet optužbe primijenjen propis koji
se ne može primijeniti,\
5. je li odlukom o kazni, uvjetnoj osudi ili opomeni odnosno odlukom o
zaštitnoj mjeri ili o oduzimanju imovinske koristi prekoračena ovlast
koju sud ima po zakonu,\
6. jesu li povrijeđene odredbe o uračunavanju uhićenja, zadržavanja i
izdržane kazne.

Pogrešno ili nepotpuno utvrđeno činjenično stanje\
Članak 197.

\(1\) Presuda se može pobijati zbog pogrešno ili nepotpuno utvrđenoga
činjeničnog stanja.\
(2) Pogrešno utvrđeno činjenično stanje postoji ako je sud kakvu odlučnu
činjenicu pogrešno utvrdio, odnosno kad sadržaj isprava, zapisnika o
izvedenim dokazima ili tehničkih snimki ozbiljno dovodi u sumnju
pravilnost ili pouzdanost utvrđenja odlučne činjenice.\
(3) Nepotpuno utvrđeno činjenično stanje postoji ako kakva odlučna
činjenica nije utvrđena.

Odluka o prekršajnopravnim sankcijama i drugim pitanjima\
\
Članak 198.

\(1\) Presuda se može pobijati zbog odluke o kazni, uvjetnoj osudi i
opomeni kad tom odlukom nije prekoračena zakonska ovlast (članak 196.
točka 5.), ali sud nije pravilno odmjerio kaznu s obzirom na okolnosti
koje utječu na to da kazna bude veća ili manja, i zbog toga što je sud
primijenio ili nije primijenio odredbe o ublažavanju kazne, o
oslobađanju od kazne, o uvjetnoj osudi ili opomeni iako su za to
postojali zakonski uvjeti.\
(2) Odluka o zaštitnoj mjeri ili o oduzimanju imovinske koristi može se
pobijati ako ne postoji povreda zakona iz članka 196. točke 5. ovoga
Zakona, ali je sud nepravilno donio tu odluku ili nije izrekao zaštitnu
mjeru, odnosno oduzimanje imovinske koristi iako su za to postojali
zakonski uvjeti. Zbog istih razloga može se pobijati odluka o troškovima
prekršajnog postupka.\
(3) Odluka o imovinskopravnom zahtjevu može se pobijati kad je sud o tom
pitanju donio odluku protivno zakonu ili ako je ta odluka neosnovana.

Postupak o žalbi\
Članak 199.

\(1\) Žalba se podnosi sudu koji je izrekao prvostupanjsku presudu u
dovoljnom broju primjeraka za prvostupanjski i drugostupanjski sud.\
(2) Nepravodobnu i nedopuštenu žalbu odbacit će rješenjem sudac
prvostupanjskog suda.\
(3) Pravo žalbe protiv rješenja iz stavka 2. ovoga članka ima onaj kome
je žalba odbačena.

Dostava žalbe sa spisima drugostupanjskom sudu\
Članak 200.

\(1\) Kad spisi povodom žalbe stignu drugostupanjskom sudu, ako se radi
o prekršajnom postupku koji se vodi na zahtjev državnog odvjetnika,
dostavit će se spis nadležnomu državnom odvjetniku, koji ih je dužan
razgledati i bez odgode vratiti sudu.\
(2) Nakon što spis stigne u drugostupanjski sud, dodijelit će se sucu
izvjestitelju. On može od prvostupanjskog suda pribaviti izvješće o
povredama odredbi prekršajnog postupka i materijalnog prekršajnog prava,
te na odgovarajući način provjeriti navode žalbe, pribaviti potrebna
izvješća i spise.\
(3) Ako sudac izvjestitelj utvrdi da se u spisima nalaze zapisnici ili
dijelovi zapisnika predviđeni u članku 121. stavku 1. ovoga Zakona,
donijet će rješenje o njihovu izdvajanju u poseban zatvoreni omot i
ostavit u spisu.

Sjednica vijeća\
Članak 201.

\(1\) Nakon što je sudac izvjestitelj postupio prema članku 200. ovoga
Zakona i pripremio izvješće o predmetu, odredit će se vrijeme i mjesto
održavanja sjednice vijeća.\
(2) Ako se radi o žalbi na presudu kojom je okrivljeniku izrečena kazna
zatvora, o sjednici vijeća izvijestit će se onaj okrivljenik i njegov
branitelj (ako ga ima), koji je u roku predviđenom za žalbu zahtijevao
da bude izviješten o sjednici, a ako se postupak vodi na zahtjev
državnog odvjetnika o sjednici vijeća izvijestit će se i državni
odvjetnik. Sudac izvjestitelj ili vijeće može, u ovom slučaju, odlučiti
da se o sjednici vijeća izvijeste okrivljenik i njegov branitelj i kad
nije zahtijevao da se izvijesti o sjednici vijeća, ako bi njihova
nazočnost bila korisna za razjašnjenje stvari.\
(3) Ako je u slučaju iz stavka 2. ovoga članka okrivljenik u
zadržavanju, pritvoru ili na izdržavanju kazne, osigurat će se njegova
nazočnost na sjednici vijeća samo ako sudac izvjestitelj ili vijeće
smatraju to svrhovitim.\
(4) Sjednica vijeća počinje izvješćem suca izvjestitelja o stanju
stvari. Vijeće može od stranaka koje su nazočne na sjednici zatražiti
potrebna objašnjenja u svezi sa žalbenim navodima. Stranke mogu
predložiti da se radi dopune izvješća pročitaju pojedini spisi i mogu,
uz dopuštenje predsjednika vijeća, dati potrebna objašnjenja za svoje
stavove iz žalbe, ne ponavljajući ono što je sadržano u izvješću.\
(5) Sjednica se može održati i u odsutnosti stranaka koje su o njoj bile
uredno izviještene. Ako okrivljenik nije obaviješten za to što nije
izvijestio sud o promjeni boravišta ili stana, može se održati sjednica
vijeća iako on o sjednici nije bio izviješten.\
(6) Zapisnik o sjednici vijeća održanoj prema stavku 2. ovoga članka,
priključuje se spisima prvostupanjskog i drugostupanjskog suda.

Granice ispitivanja prvostupanjske presude i neka ograničenja\
Članak 202. (NN [118/18](https://www.zakon.hr/cms.htm?id=35939))

\(1\) Drugostupanjski sud ispituje presudu u onom dijelu u kojem se
pobija žalbom, i to iz osnova i razloga koje žalitelj navodi u žalbi. Po
službenoj dužnosti drugostupanjski sud mora uvijek ispitati jesu li
počinjene bitne povrede odredaba prekršajnog postupka iz članka 195.
stavka 1. točaka 6., 7., 9. i 10. ovoga Zakona, jesu li presudom na
štetu okrivljenika povrijeđene odredbe prekršajnog materijalnog prava i
je li u postupku nastupila zastara prekršajnog progona.\
(2) U povodu žalbe tužitelja može se prvostupanjska presuda ukinuti ili
preinačiti i u korist okrivljenika.\
(3) Na povredu iz članka 195. stavka 1. točke 2. ovoga Zakona žalitelj
se može pozvati u žalbi samo ako tu povredu nije mogao iznijeti u tijeku
glavne rasprave ili postupka, ili je iznio, ali ju prvostupanjski sud
nije uzeo u obzir.\
(4) Ako je podnesena samo u korist okrivljenika žalba, presuda se ne
smije izmijeniti na njegovu štetu.\
(5) U korist okrivljenika podnesena žalba zbog pogrešno ili nepotpuno
utvrđenog činjeničnog stanja ili zbog povrede materijalnog prekršajnog
prava sadrži u sebi i žalbu zbog odluke o prekršajnopravnoj sankciji i
oduzimanju imovinske koristi i oduzimanju predmeta.\
(6) Ako drugostupanjski sud u povodu bilo čije žalbe utvrdi da su
razlozi zbog kojih je donio odluku u korist okrivljenika od koristi i za
kojeg od suokrivljenika koji nije podnio žalbu ili je nije podnio u tom
smislu, postupit će po službenoj dužnosti kao da takva žalba postoji.

Odluke drugostupanjskog suda o žalbi\
Članak 203.

\(1\) Drugostupanjski sud može u sjednici vijeća rješenjem odbaciti
žalbu kao nepravodobnu ili nedopuštenu, ili presudom odbiti žalbu kao
neosnovanu i potvrditi prvostupanjsku presudu, ili rješenjem ukinuti
prvostupanjsku presudu i dostaviti predmet prvostupanjskom sudu na
ponovno suđenje i odluku, ili presudom preinačiti prvostupanjsku
presudu.\
(2) O svim žalbama protiv iste presude drugostupanjski sud odlučuje
jednom odlukom.

Odbacivanje žalbe\
Članak 204.

\(1\) Žalba će se odbaciti rješenjem kao nepravodobna ako se utvrdi da
je podnesena nakon zakonskog roka.\
(2) Žalba će se odbaciti rješenjem kao nedopuštena ako se:\
1. utvrdi da je žalbu podnijela osoba koja nije ovlaštena na podnošenje
žalbe,\
2. utvrdi da je žalbu podnijela osoba koja se odrekla prava na
podnošenje žalbe ili se prema ovome Zakonu smatra da se odrekla tog
prava,\
3. utvrdi da je podnositelj odustao od podnesene žalbe ili se prema
ovome Zakonu smatra da je odustao od podnesene žalbe,\
4. utvrdi da žalba po zakonu nije dopuštena.

Odbijanje žalbe\
Članak 205.

Drugostupanjski će sud presudom odbiti žalbu kao neosnovanu i potvrditi
prvostupanjsku presudu kad utvrdi da ne postoje razlozi zbog kojih se
presuda pobija.

Ukidanje prvostupanjske presude\
Članak 206. (NN 115/18)

\(1\) Drugostupanjski će sud, prihvaćajući žalbu osnovanom, rješenjem
ukinuti prvostupanjsku presudu i dostaviti predmet na ponovno suđenje
ako utvrdi da postoji bitna povreda odredaba prekršajnog postupka, osim
slučajeva iz članka 207. ovoga Zakona, ili ako smatra da zbog pogrešno
ili nepotpuno utvrđenog činjeničnog stanja treba naložiti novu glavnu
raspravu ili postupak pred prvostupanjskim sudom.\
(2) Drugostupanjski sud može naložiti da se nova glavna rasprava odnosno
postupak pred prvostupanjskim sudom održi pred drugim sucem.\
(3) Drugostupanjski sud može i samo djelomično ukinuti prvostupanjsku
presudu ako se pojedini dijelovi presude mogu izdvojiti bez štete za
pravilno suđenje.

Preinačavanje prvostupanjske presude\
Članak 207. (NN [157/13](http://www.zakon.hr/cms.htm?id=607))

Drugostupanjski će sud, prihvaćajući žalbu ili po službenoj dužnosti
presudom preinačiti prvostupanjsku presudu ako utvrđeno činjenično
stanje iz izreke prvostupanjske presude prihvati pravilnim i potpuno
utvrđenim i da se s obzirom na to utvrđeno činjenično stanje po
pravilnoj primjeni zakona ima donijeti drukčija presuda, a prema stanju
stvari i u slučaju povreda iz članka 195. stavka 1. točke 6. i 9. ovoga
Zakona.

Obrazloženje drugostupanjske presude i rješenja\
Članak 208.

\(1\) U obrazloženju presude, odnosno rješenja drugostupanjski sud treba
u bitnome ocijeniti žalbene navode i iznijeti povrede zakona koje je
uzeo u obzir.\
(2) Kad se prvostupanjsko presuda ukida zbog bitnih povreda odredaba
prekršajnog postupka, u obrazloženju treba navesti koje su odredbe
povrijeđene i u čemu se povrede sastoje.\
(3) Kad se prvostupanjsko presuda ukida zbog pogrešno ili nepotpuno
utvrđenoga činjeničnog stanja, navest će se u čemu su nedostaci u
utvrđivanju činjeničnog stanja, posebice u odlučivanju o prijedlozima
stranaka da se pribave i izvedu pojedini dokazi, odnosno zašto su novi
dokazi i činjenice važni za donošenje pravilne odluke.

Dostavljanje spisa prvostupanjskom sudu\
Članak 209.

\(1\) Drugostupanjski će sud vratiti sve spise prvostupanjskom sudu s
dovoljnim brojem ovjerenih prijepisa svoje odluke radi predaje strankama
i drugim zainteresiranim osobama.\
(2) Ako je okrivljenik u zadržavanju, drugostupanjski je sud dužan svoju
odluku sa spisima dostaviti prvostupanjskom sudu žurno.

Ponovno suđenje i odlučivanje prvostupanjskog suda\
Članak 210.

\(1\) Prvostupanjski sud kojem je predmet dostavljen na ponovno suđenje
uzet će za osnovu prijašnji optužni prijedlog. Ako je prvostupanjska
presuda djelomično ukinuta, taj će sud za osnovu uzeti samo onaj dio
optužnog prijedloga koji se odnosi na ukinuti dio presude.\
(2) Na novoj glavnoj raspravi odnosno u postupku stranke mogu isticati
nove činjenice i iznositi nove dokaze.\
(3) Prvostupanjski je sud dužan izvesti sve postupovne radnje i
raspraviti sva sporna pitanja na koja je upozorio drugostupanjski sud u
svojoj odluci.\
(4) Pri izricanju nove presude prvostupanjski je sud vezan zabranom iz
članka 202. stavka 4. ovoga Zakona.

##### 2. ŽALBA PROTIV RJEŠENJA I PRAVNO SREDSTVO PROTIV NAREDBE

Žalba protiv rješenja\
Članak 211. (NN [110/15](http://www.zakon.hr/cms.htm?id=14151))

\(1\) Protiv rješenja prvostupanjskog suda donesenog prije, u tijeku i
nakon provedenog postupka stranke i osobe čija su prava povrijeđena mogu
uvijek podnijeti žalbu kad ovim Zakonom nije propisano da žalba nije
dopuštena. Žalba se podnosi sudu koji je donio rješenje u roku tri dana
od dana dostave rješenja, osim ako ovim Zakonom nije određen drugi rok.
Žalba odgađa izvršenje rješenja osim ako ovim Zakonom nije drukčije
određeno.\
(2) Rješavajući o žalbi, drugostupanjski sud može rješenjem:

1\. odbaciti žalbu kao nepravovremenu, nedopuštenu ili kao nepotpunu,

2\. odbiti žalbu kao neosnovanu ili

3\. prihvatiti žalbu ili povodom žalbe po službenoj dužnosti rješenje
preinačiti ili ukinuti i prema potrebi predmet dostaviti na ponovno
odlučivanje.

\(3\) Na postupak o žalbi protiv rješenja odgovarajuće se primjenjuju
odredbe o žalbi protiv odluke o prekršaju, a žalbeni sud po službenoj
dužnosti uvijek ispituje jesu li postojale zakonske osnove za donošenje
rješenja i je li rješenje donijelo ovlašteno tijelo.

\(4\) Protiv rješenja Visokog prekršajnog suda Republike Hrvatske žalba
nije dopuštena.

Pravno sredstvo protiv naredbe\
Članak 212.

Ako ovim Zakonom nije određeno drukčije, protiv naredbe nije dopuštena
žalba ili drugo pravno sredstvo.

Glava dvadesetsedma (XXVII.) IZVANREDNI PRAVNI LIJEKOVI

1\. OBNOVA PREKRŠAJNOG POSTUPKA

Obnova prekršajnog postupka na štetu okrivljenika\
Članak 213.

\(1\) Prekršajni se postupak može ponovno provesti na zahtjev ovlaštenog
tužitelja ako je:\
1. optužni prijedlog pravomoćno odbačen zato što nije bilo ovlaštenog
tužitelja,\
2. optužni prijedlog pravomoćno odbačen iz razloga predviđenog člankom
239. stavkom 6. ovoga Zakona,\
3. prekršajni postupak pravomoćno obustavljen jer nije bilo ovlaštenog
tužitelja,\
4. optužba pravomoćno odbijena jer nije bilo ovlaštenog tužitelja.\
(2) Prekršajni se postupak može ponovno provesti, na temelju
ispravljenog ili dopunjenog optužnog prijedloga, ako je pravomoćnim
rješenjem odbačen optužni prijedlog zbog neurednosti ili nepotpunosti.\
(3) Ako je pravomoćnom presudom odbijena optužba zbog toga što je
okrivljenik nakon počinjenog prekršaja obolio od kakve trajne duševne
bolesti, postupak će se na zahtjev ovlaštenog tužitelja nastaviti čim
prestanu uzroci zbog kojih je donesena navedena odluka.\
(4) Ako ovlašteni tužitelj iz članka 109. stavka 1. točke 1. do 3. ovoga
Zakona nije u propisanom roku pokrenuo prekršajni postupak ili je
tijekom postupka odustao od optužnog prijedloga i stoga je pravomoćnom
presudom odbijena optužba, a oštećenik nije pokrenuo postupak,
prekršajni se postupak može obnoviti ako se dokaže da postupak nije
pokrenut odnosno do odustanka od optužnog prijedloga je došlo zbog
kaznenog djela zlouporabe službenog položaja odgovorne osobe za to u
tijelu ovlaštenog tužitelja. Glede dokazivanja kaznenog djela primijenit
će se odredba članka 214. stavka 2. ovoga Zakona.\
(5) U slučaju iz stavka 4. ovoga članka, rokovi zastare teku od dana
kada su se stekli uvjeti za ponovno pokretanje prekršajnog postupka.

Obnova prekršajnog postupka u korist osuđenika\
Članak 214.

\(1\) Prekršajni se postupak završen pravomoćnom presudom ili drugom
odlukom o prekršaju može obnoviti u korist osuđenika:\
1. ako se dokaže da je presuda ili druga odluka utemeljena na lažnoj
ispravi ili na lažnom iskazu svjedoka, vještaka ili tumača,\
2. ako se dokaže da je do presude ili druge odluke došlo zbog kaznenog
djela odgovorne osobe tužitelja ili suca,\
3. ako se iznesu nove činjenice ili se podnesu novi dokazi koji su sami
za sebe ili u svezi s prijašnjim dokazima prikladni da prouzroče
oslobođenje osuđenika koji je bio osuđen ili njegovu osudu po blažem
propisu,\
4. ako je osuđenik za isto djelo više puta osuđen ili ako je više
osuđenika osuđeno zbog istog djela koje je mogao počiniti samo jedan
osuđenik ili neki od njih.\
(2) U slučajevima iz stavka 1. točke 1. i 2. ovoga članka mora se
pravomoćnom presudom dokazati da su navedene osobe proglašene krivim za
dotična kaznena djela. Ako se postupak protiv tih osoba ne može provesti
zbog toga što su umrle ili što postoje okolnosti koje isključuju kazneni
progon, činjenice iz stavka 1. točke 1. i 2. ovoga članka mogu se
utvrditi i drugim dokazima.

Ovlaštenici za podnošenje zahtjeva, podnošenje i odlučivanje o zahtjevu\
Članak 215. (NN [118/18](https://www.zakon.hr/cms.htm?id=35939))

\(1\) Zahtjev za obnovu prekršajnog postupka mogu podnijeti stranke, a
nakon smrti osuđenika i osobe iz članka 192. stavka 2. ovoga Zakona.\
(2) Zahtjev se može podnijeti i nakon što je prekršajnopravna sankcija
izvršena i bez obzira na zastaru.\
(3) Zahtjev se podnosi općinskom sudu koji je sudio u prijašnjem
postupku, koji i odlučuje o zahtjevu.\
(4) U zahtjevu se mora navesti po kojoj zakonskoj osnovi se traži obnova
i kojim se dokazima potkrepljuju činjenice na kojima se zahtjev temelji.
Ako zahtjev ne sadrži te podatke, sud će postupiti sukladno članku 117.
stavku 4. ovoga Zakona.\
(5) U rješavanju o zahtjevu ne može sudjelovati sudac koji je sudjelovao
u donošenju prijašnje odluke.\
(6) Sud će rješenjem zahtjev odbaciti ako utvrdi:\
1. da zahtjev ne sadrži podatke iz stavka 4. ovoga članka,\
2. na temelju samog zahtjeva i spisa prijašnjeg postupka da je zahtjev
podnijela neovlaštena osoba,\
3. da nema zakonskih uvjeta za obnovu postupka,\
4. da su činjenice i dokazi na kojima se zahtjev temelji već bili
izneseni u prijašnjem zahtjevu za obnovu postupka koji je odbijen
pravomoćnim rješenjem suda,\
5. da činjenice i dokazi očito nisu prikladni da se na temelju njih
dopusti obnova.\
(7) Ako sud ne odbaci zahtjev prema stavku 6. ovoga članka, dostavit će
prijepis zahtjeva protivnoj stranci, koja ima pravo u roku od osam dana
odgovoriti na zahtjev. Kad sudu stigne odgovor na zahtjev ili kad
protekne rok za davanje odgovora, sudac će izvidjeti činjenice i
pribaviti dokaze na koje se poziva u zahtjevu i u odgovoru na zahtjev.\
(8) Nakon provedenih izvida sud će rješenjem odmah odlučiti o zahtjevu
za obnovu postupka tako što će zahtjev prihvatiti i dopustiti obnovu
prekršajnog postupka ili će zahtjev odbiti ako novi dokazi nisu
prikladni da dovedu do obnove prekršajnog postupka.\
(9) Ako sud ustanovi da razlozi iz kojih je dopustio obnovu postoje i za
kojeg suokrivljenika koji nije podnio zahtjev, postupit će po službenoj
dužnosti kao da takav zahtjev postoji.

Novi postupak\
Članak 216.

\(1\) Za novi postupak koji se vodi na temelju rješenja kojim je
dopuštena obnova prekršajnog postupka važe iste odredbe kao i za prvi
postupak. U novom postupku sud nije vezan za rješenja donesena u
prijašnjem postupku.\
(2) Ako se novi postupak obustavi do početka glavne rasprave, sud će
rješenjem o obustavi postupka ukinuti i prijašnju presudu.\
(3) Kad sud u novom postupku donese presudu, izreći će da se prijašnja
presuda djelomično ili u cijelosti stavlja izvan snage ili da se
ostavlja na snazi. U kaznu koju odredi novom presudom sud će
okrivljeniku uračunati izdržanu kaznu, a ako je obnova određena samo za
neko od djela za koja je osuđenik bio osuđen, sud će izreći novu
jedinstvenu kaznu prema odredbama članka 39. ovoga Zakona.\
(4) Sud je u novom postupku uvijek vezan zabranom propisanom u članku
202. stavku 4. ovoga Zakona.

##### 2. ZAHTJEV ZA IZVANREDNO UBLAŽAVANJE KAZNE

Dopustivost zahtjeva za izvanredno ublažavanje kazne\
Članak 217. (NN [114/22](https://www.zakon.hr/cms.htm?id=53950))

\(1\) Ublažavanje pravomoćno izrečene kazne dopušteno je kad se nakon
pravomoćnosti odluke o prekršaju kojom je osuđeniku izrečena kazna
zatvora ili novčana kazna u iznosu većem od 1327,23 eura za fizičku
osobu, iznosu većem od 3981,68 eura za okrivljenika fizičku osobu
obrtnika i osobu koja se bavi drugom samostalnom djelatnošću i iznosu
većem od 6636,14 eura za pravnu osobu pojave okolnosti kojih nije bilo
kad se izricala odluka o prekršaju ili sud za njih nije znao, i ako su
postojale, a one bi očito dovele do blaže osude.\
(2) Ne može se podnijeti zahtjev za izvanredno ublažavanje kazne nakon
što je kazna izvršena.

Podnošenje i ovlaštenici za podnošenje zahtjeva za izvanredno
ublažavanje kazne\
Članak 218. (NN [118/18](https://www.zakon.hr/cms.htm?id=35939))

\(1\) Zahtjev za izvanredno ublažavanje kazne podnosi se tijelu koje je
donijelo u prvom stupnju odluku o prekršaju.\
(2) Zahtjev za izvanredno ublažavanje kazne mogu podnijeti osuđenik i
njegovi srodnici koji su ovlašteni podnijeti žalbu protiv presude u
njegovu korist.\
(3) Zahtjev za izvanredno ublažavanje kazne ne zadržava izvršenje kazne,
osim ako u slučaju kazne zatvora sudac prvostupanjskog suda iz
opravdanih razloga ne naloži drukčije.\
(4) Podneseni zahtjev prvostupanjski sud bez odgode zajedno sa spisom
predmeta dostavlja Visokom prekršajnom sudu Republike Hrvatske.

Odlučivanje o zahtjevu za izvanredno ublažavanje kazne\
Članak 219.

\(1\) O zahtjevu za izvanredno ublažavanje kazne odlučuje Visoki
prekršajni sud Republike Hrvatske.\
(2) Visoki prekršajni sud Republike Hrvatske će zahtjev odbaciti ako je
nedopušten, odnosno odbiti ako ustanovi da nije udovoljeno zakonskim
uvjetima za izvanredno ublažavanje kazne. Ako zahtjev prihvati, sud će
rješenjem preinačiti pravomoćnu odluku o prekršaju glede odluke o
kazni.\
(3) Rješenje kojim je prihvatio zahtjev za izvanredno ublažavanje kazne,
sud će opozvati ako se dokaže da se rješenje temelji na lažnoj ispravi
ili na lažnom iskazu svjedoka ili vještaka

##### 3. ZAHTJEV ZA ZAŠTITU ZAKONITOSTI

Zahtjev za zaštitu zakonitosti i primjena Zakona o kaznenom postupku\
Članak 220.

(1)Protiv pravomoćnih sudskih odluka i protiv sudskog postupka koji je
prethodio tim pravomoćnim odlukama državni odvjetnik Republike Hrvatske
može podignuti zahtjev za zaštitu zakonitosti ako je povrijeđen zakon.\
(2) Odredbe Zakona o kaznenom postupku koje se odnose na podizanje
zahtjeva za zaštitu zakonitosti i odlučivanje o njemu na odgovarajući će
se način primjenjivati na zahtjev za zaštitu zakonitosti u prekršajnom
postupku.\
(3) Državni odvjetnik ne mora podići zahtjev za zaštitu zakonitosti ako
smatra da je povrijeđen zakon, ali da povreda zakona nije utjecala na
pravilnost odluke i da se ne radi o pravnom pitanju važnom za
jedinstvenost sudske prakse ili zaštitu ljudskih prava.

### TREĆI DIO POSEBNI POSTUPCI I OSTALE ODREDBE

#### Glava dvadesetosma (XXVIII.) ŽURNI POSTUPAK

Uvjeti za vođenje žurnog postupka\
Članak 221. (NN [118/18](https://www.zakon.hr/cms.htm?id=35939),
[114/22](https://www.zakon.hr/cms.htm?id=53950))

\(1\) Žurni se prekršajni postupak vodi:\
1. za prekršaje za koje je kao jedina kazna propisana novčana kazna do
1327,23 eura za fizičku osobu, novčana kazna do 3981,68 eura za pravnu
osobu i do 1327,23 eura za odgovornu osobu u pravnoj osobi.\
2. protiv maloljetnog počinitelja prekršaja,\
3. protiv uhićenika (članak 134. stavak 4.),\
4. protiv okrivljenika kojem je određeno zadržavanje (članak 135. stavak
1.),\
5. protiv okrivljenika koji nema stalno prebivalište ili boravak u
Republici Hrvatskoj,\
6. po prigovoru protiv obaveznog prekršajnog naloga, zbog poricanja
prekršaja.\
(2) Žurni se postupak može na prijedlog tužitelja provesti i za
prekršaje kod kojih je propisana kazna veća od one navedene u stavku 1.
točki 1. ovoga članka, ali u tom slučaju općinski sud ne može izreći
veću kaznu od one predviđene u stavku 1. točki 1. ovoga članka.\
(3) Prekršajni postupak započet kao žurni provest će se i pravomoćno
dovršit kao žurni postupak bez obzira da li i dalje postoje uvjeti za
vođenje žurnog postupka iz stavka 1. ovoga članka.\
(4) Ako se istodobno vodi postupak protiv pravne osobe i odgovorne osobe
u pravnoj osobi, žurni će se postupak provesti samo ako za vođenje
žurnog postupka postoje uvjeti predviđeni stavkom 1. točkom 1. ovoga
članka i za pravnu osobu i za odgovornu osmobu u pravnoj osobi. Ako se
protiv odgovorne osobe treba provesti žurni postupak na temelju
stavka 1. točke 3. -- 5. ovoga članka, žurni će se postupak provesti i
protiv pravne i protiv odgovorne osobe.\
(5) Ako se istodobno vodi postupak protiv više okrivljenika žurni će se
postupak provesti ako u odnosu na sve okrivljenike, odnosno na sve
prekršaje, postoje uvjeti za vođenje žurnog postupka prema stavku 1.
točki 1. ovoga članka. Ako se protiv nekog od okrivljenika treba
provesti žurni postupak na temelju stavka 1. točke 3. -- 5. ovoga
članka, žurni će se postupak provesti protiv svih okrivljenika.\
(6) Ako se istodobno vodi postupak protiv punoljetnog i maloljetnog
počinitelja prekršaja uvijek će se provesti žurni postupak.\
(7) Ako se vodi postupak protiv okrivljenika koji je neki prekršaj
počinio kao maloljetnik a neki kao punoljetna osoba provest će se žurni
postupak.

Vođenje žurnog postupka i primjena ostalih odredbi ovoga Zakona\
Članak 222.

\(1\) U vođenju žurnog prekršajnog postupka odgovarajuće se primjenjuju
odredbe ovoga Zakona, osim ako odredbama ove glave nije što drukčije
određeno.\
(2) U vođenju žurnog prekršajnog postupka provest će se pojedine radnje
sukladno ovome Zakonu pri čemu se ne primjenjuju odredbe ovoga Zakona o
glavnoj raspravi, njezinom zakazivanju i vođenju.\
(3) Sud sukladno odredbama ovoga Zakona poziva okrivljenika, svjedoke,
vještaka i ostale radi ispitivanja te kada na temelju tih dokaza i
drugih dokaza u spisu ocijeni da je stanje stvari dovoljno razjašnjeno
donosi odluku o prekršaju.\
(4) Tijekom postupka tužitelj i drugi sudionici u postupku mogu
sudjelovati u postupku na način predviđen ovim Zakonom.

#### Glava dvadesetdeveta (XXIX.) POSTUPAK PREMA MALOLJETNIM POČINITELJIMA PREKRŠAJA

Opće odredbe\
Članak 223. (NN [39/13](http://www.zakon.hr/cms.htm?id=381))

\(1\) U postupku protiv maloljetnog počinitelja prekršaja primjenjuju se
odredbe ovoga Zakona, osim ako odredbama ove glave nije što drukčije
određeno.\
(2) Ako je počinitelj u vrijeme počinjenja prekršaja bio maloljetan,
prije donošenja odluke o prekršaju mora biti ispitan. Ispitivanju
maloljetnika obvezno prisustvuju roditelj ili skrbnik ili stručni radnik
centra za socijalnu skrb.\
(3) Pri ispitivanju maloljetnika i poduzimanju drugih radnji kojima je
maloljetnik nazočan, postupat će se obazrivo, tako da, s obzirom na
duševnu razvijenost i osobna svojstva maloljetnika, vođenje prekršajnog
postupka ne šteti razvoju njegove ličnosti.\
(4) Maloljetnika se poziva a i dostavljaju mu se druga pismena preko
roditelja, odnosno zakonskog zastupnika, osim ako to nije moguće zbog
potrebe hitnog postupanja ili drugih opravdanih okolnosti.\
(5) Sud izvješćuje centar za socijalnu skrb kad su u prekršajnom
postupku utvrđene činjenice i okolnosti koje upućuju na potrebu
poduzimanja mjera radi zaštite prava i dobrobiti maloljetnika.\
(6) U postupku prema maloljetnom počinitelju prekršaja, uz ovlasti
predviđene ovim Zakonom, predstavnik centra za socijalnu skrb ima pravo
upoznati se s tijekom postupka, u tijeku tog postupka stavljati
prijedloge i upozoravati na činjenice i dokaze koji su važni za
donošenje ispravne odluke.\
(7) O svakom pokretanju postupka prema maloljetniku ovlašteni tužitelj
obavijestit će nadležni centar za socijalnu skrb. Ako je tužitelj
oštećenik, obvezan je to učiniti sud koji vodi postupak protiv
maloljetnika.\
(8) Nitko ne može biti oslobođen dužnosti svjedočenja o okolnostima
potrebnim za ocjenjivanje duševne razvijenosti maloljetnika, upoznavanje
njegove ličnosti i prilika u kojima živi.\
(9) Tijela koja sudjeluju u postupku prema maloljetniku i druga tijela i
ustanove od kojih se traže obavijesti, izvješća ili mišljenja dužna su
najhitnije postupiti kako bi se postupak što prije završio.\
(10) Bez odobrenja suda ne smije se objaviti tijek prekršajnog postupka
prema maloljetniku niti odluka donesena u tom postupku. Objaviti se može
samo onaj dio postupka, odnosno samo onaj dio odluke za koji postoji
odobrenje, ali se tada ne smije navesti ime maloljetnika i ostali podaci
na temelju kojih bi se moglo zaključiti o kojem je maloljetniku riječ.\
(11) U postupku protiv maloljetnika uvijek je isključena javnost, a sud
može dopustiti nazočnost osoba koje se bave zaštitom i odgojem
maloljetnika te znanstvenicima.

Nadležni sud\
Članak 224.

\(1\) Mjesno je nadležan za postupak prema maloljetnom počinitelju
prekršaja sud njegova prebivališta, a ako maloljetnik nema prebivališta
ili ono nije poznato -- sud maloljetnikova boravišta. Postupak se može
provesti pred sudom boravišta maloljetnika koji ima prebivalište ili
pred sudom mjesta počinjenja prekršaja ako je očito da će se pred tim
sudom lakše provesti postupak.\
(2) Odredba stavka 1. ovoga članka se ne primjenjuje u slučaju iz članka
225. stavka 1. (ako ne dođe do razdvajanja postupka) i 2. ovoga Zakona.\
(3) U postupku protiv maloljetnog počinitelja prekršaja koji nema stalno
prebivalište ili boravište u Republici Hrvatskoj primijenit će se opće
odredbe o nadležnosti u prekršajnom postupku.

Razdvojeni i jedinstveni postupak\
Članak 225.

\(1\) Kad je maloljetnik sudjelovao u počinjenju prekršaja zajedno s
punoljetnom osobom, postupak prema njemu razdvojit će se i provesti
samostalno, osim ako razdvajanje postupka nije nikako moguće bez štete
za svestrano razjašnjenje stvari. Protiv rješenja o razdvajanju postupka
i protiv rješenja o tome da se postupak neće razdvojiti nije dopuštena
žalba.\
(2) Kad je ista osoba počinila neki prekršaj kao maloljetnik a neki kao
punoljetnik, provest će se jedinstveni postupak.

Načelo svrhovitosti\
Članak 226.

\(1\) Ako sud ustanovi da započinjanje i vođenje postupka ne bi bilo
opravdano s obzirom na osobne okolnosti maloljetnika i počinjeni
prekršaj, odlučit će, bez obzira na dokaze koji stoje protiv
maloljetnika, da postupak ne započne ili da se započeti postupak
obustavi.\
(2) Ako ovlašteni tužitelj iz članka 109. stavka 1. točke 1. do 3. ovoga
Zakona ustanovi da postoje okolnosti iz stavka 1. ovoga članka, ovlašten
je odlučiti da ne pokrene prekršajni postupak, time da će upozoriti
maloljetnika na njegovo djelo i o tome upoznati maloljetnikova
roditelja, posvojitelja, skrbnika i druge osobe koje skrbe za njega.

Odluke u postupku protiv maloljetnih počinitelja prekršaja\
Članak 227.

\(1\) Presudom se u obliku predviđenom za osuđujuću presudu maloljetnom
počinitelju prekršaja izriče kazna.\
(2) Rješenjem se obustavlja postupak protiv maloljetnog počinitelja
prekršaja:\
1. u slučajevima kada sud donosi presudu prema članku 181. i 182. ovoga
Zakona,\
2. kada sud ustanovi da nije svrhovito izreći maloljetnom počinitelju
prekršaja ni kaznu ni primijeniti odgojnu mjeru (članak 226 stavak 1.),\
(3) Rješenjem se maloljetnom počinitelju prekršaja primjenjuje odgojna
mjera. U izreci tog rješenja se navodi samo koja se mjera primjenjuje,
ali se maloljetni počinitelj ne proglašava krivim za prekršaj koji mu se
stavlja na teret. U obrazloženju rješenja navest će se opis prekršaja i
okolnosti koje opravdavaju primjenu odgojne mjere koja je primijenjena.\
(4) Maloljetnog počinitelja prekršaja može se obvezati na plaćanje
troškova prekršajnog postupka i ispunjenje imovinskopravnog zahtjeva
samo ako ima vlastite prihode ili imovinu.\
(5) Protiv rješenja iz stavka 2. i 3. ovoga članka žalba se podnosi u
roku od osam dana.

#### Glava trideseta (XXX.) PREKRŠAJNI NALOG

##### 1. OPĆE ODREDBE

Opći uvjeti izdavanja prekršajnog naloga\
Članak 228. (NN [39/13](http://www.zakon.hr/cms.htm?id=381))

\(1\) Prekršajni nalog kao posebna odluka o prekršaju može se izdati:\
1. prije pokretanja prekršajnog postupka,\
2. nakon pokretanja prekršajnog postupka, bez provođenja glavne rasprave
odnosno postupka.\
(2) Prekršajni se nalog može izdati samo protiv punoljetnog počinitelja
prekršaja.\
(3) Ako ovim Zakonom nije određeno drukčije, prekršajnim se nalogom
može, prema uvjetima ovoga Zakona, izreći odnosno primijeniti svaka od
propisanih prekršajnopravnih sankcija za punoljetne počinitelje
prekršaja, oduzimanje imovinske koristi, oduzimanje predmeta, odrediti
naknada paušalne svote troškova za izdavanje prekršajnog naloga i
troškovi nastali utvrđivanjem prekršaja upotrebom tehničkih sredstava
ili provođenjem potrebnih analiza i vještačenja.\
(4) Prekršajnim se nalogom ne može izreći kazna zatvora ni zaštitne
mjere, osim zabrana upravljanja motornim vozilom.\
(5) U postupku za izdavanje prekršajnog naloga na odgovarajući se način
primjenjuju ostale odredbe ovoga Zakona ako odredbama o postupku za
izdavanje prekršajnog naloga nije nešto drukčije određeno.

Ovlaštenici za izdavanje prekršajnog naloga\
Članak 229.

\(1\) Prema uvjetima ovoga Zakona, prekršajni su nalog ovlašteni
izdati:\
1. sud,\
2. tijelo državne uprave koje vodi prekršajni postupak,\
3. ovlašteni tužitelji iz članka 109. stavka 1. točke 1. i 2. ovoga
Zakona te državne agencije osnivač kojih je Hrvatski sabor i Vlada
Republike Hrvatske.\
(2) Ako je optužni prijedlog podnio tužitelj oštećenik, sud i tijelo
državne uprave koje vodi prekršajni postupak mogu izdati prekršajni
nalog samo na njegov prijedlog.

##### 2. PREKRŠAJNI NALOG POJEDINIH OVLAŠTENIKA

Sud\
Članak 230.

Sud može izdati prekršajni nalog ako su ispunjeni svi sljedeći uvjeti:\
1. da je ovlašteni tužitelj iz članka 109. stavka 1. točke 1., 2., 3. i
4. (u slučaju iz članka 229. stavka 2.) ovoga Zakona podnio optužni
prijedlog,\
2. da sud nije donio rješenje sukladno članku 161. stavku 1. i 4. ovoga
Zakona,\
3. da je prekršaj iz optužnog prijedloga utvrđen:\
a) neposrednim opažanjem ili obavljenim nadzorom ovlaštene osobe
tužitelja koja je o tome sačinila službenu bilješku ili zapisnik, ili\
b) na temelju vjerodostojne dokumentacije, uključivši i zapisnik o
očevidu nadležnog tijela; ili\
c) upotrebom propisanih tehničkih uređaja ili provođenjem odgovarajućih
propisanih laboratorijskih analiza i vještačenja.

Tijelo državne uprave koje vodi prekršajni postupak\
Članak 231.

Tijelo državne uprave koje vodi prekršajni postupak može izdati
prekršajni nalog ako su ispunjeni svi sljedeći uvjeti:\
1. da je ovlašteni tužitelj iz članka 109. stavka 1. točke 1., 2., 3. i
4. (u slučaju iz članka 229. stavka 2.) ovoga Zakona podnio optužni
prijedlog, ili je zaprimilo prijavu o počinjenju prekršaja,\
2. da nije donijelo rješenje prema članku 161. stavku 1. i 4. ovoga
Zakona,\
3. da je prekršaj iz optužnog prijedloga ili prijave utvrđen:\
a) neposrednim opažanjem ili obavljenim nadzorom ovlaštene službene
osobe tužitelja ili samoga tijela državne uprave koje vodi prekršajni
postupak koja je o tome sačinila službenu bilješku ili zapisnik, ili\
b) na temelju vjerodostojne dokumentacije, uključivši i zapisnik o
očevidu nadležnog tijela; ili\
c) upotrebom propisanih tehničkih uređaja ili provođenjem odgovarajućih
propisanih laboratorijskih analiza i vještačenja.

Državni odvjetnik\
Članak 232.

Državni odvjetnik može izdati prekršajni nalog ako je prekršaj iz
prijave o prekršaju utvrđen:\
1. neposrednim opažanjem ili obavljenim nadzorom ovlaštene osobe tijela
koje je podnijelo prijavu o prekršaju i o tome sačinilo službenu
bilješku ili zapisnik, ili\
2. na temelju vjerodostojne dokumentacije, uključivši i zapisnik o
očevidu nadležnog tijela, ili\
3. upotrebom propisanih tehničkih uređaja ili provođenjem odgovarajućih
propisanih laboratorijskih analiza i vještačenja.

Tijela državne uprave i državne agencije kao ovlašteni tužitelji\
Članak 233.

\(1\) Tijela državne uprave kao ovlašteni tužitelji mogu izdati
prekršajni nalog ako su utvrdili prekršaj:\
1. neposrednim opažanjem ili obavljenim nadzorom njihovih ovlaštenih
službenih osoba pri obavljanju inspekcijskog ili drugog nadzora iz
njihove nadležnosti, koje su o tome sačinile službenu bilješku ili
zapisnik, ili\
2. na temelju vjerodostojne dokumentacije, uključivši i zapisnik o
očevidu nadležnog tijela, ili\
3. upotrebom propisanih tehničkih uređaja ili provođenjem odgovarajućih
propisanih laboratorijskih analiza i vještačenja.\
(2) Odredbe ovoga Zakona o tijelima državne uprave kao ovlaštenicima za
izdavanje prekršajnog naloga u svemu se primjenjuju i na državne
agencije iz članka 229. stavka 1. točke 3. ovoga Zakona.

##### 3. SADRŽAJ I POSTUPAK IZDAVANJA I PRIGOVOR PROTIV PREKRŠAJNOG NALOGA

Sadržaj prekršajnog naloga i njegova dostava\
Članak 234. (NN [39/13](http://www.zakon.hr/cms.htm?id=381),
[110/15](http://www.zakon.hr/cms.htm?id=14151))

\(1\) Prekršajni se nalog u pisanom obliku izdaje sadržajno
odgovarajućom primjenom odredbi članka 183. i 185. ovoga Zakona, ako
odredbama ovoga članka nije nešto drukčije određeno.\
(2) U obrazloženju prekršajnog naloga će se ukratko navesti samo dokazi,
i ovim Zakonom drugi uvjeti predviđeni, koji opravdavaju njegovo
izdavanje.\
(3) Prekršajni nalog sud dostavlja okrivljeniku, njegovu branitelju ako
ga ima i tužitelju, a tijelo državne uprave koje vodi prekršajni
postupak okrivljeniku, njegovu branitelju ako ga ima i tužitelju ako se
postupak vodi na zahtjev ovlaštenog tužitelja. Ovlašteni tužitelj će
izdanim prekršajnim nalogom, odnosno obaveznim prekršajnim nalogom
upozoriti okrivljenika u smislu članka 109.a stavka 1. točaka 2. do 8.
ovoga Zakona\
(4) Ostali ovlašteni izdavatelji prekršajnog naloga dostavljaju
prekršajni nalog okrivljeniku.

Obavijest počinitelju prekršaja na mjestu počinjenja prekršaja

Članak 234.a (NN [110/15](http://www.zakon.hr/cms.htm?id=14151))

\(1\) Ovlašteni izdavatelj prekršajnog naloga može na mjestu počinjenja
prekršaja sastaviti obavijest na elektroničkom uređaju u elektronskom
obliku i takvu obavijest ispisati i uručiti počinitelju prekršaja na
mjestu počinjenja prekršaja.

\(2\) Obavijest iz stavka 1. ovoga članka sadrži: osobne podatke o
počinitelju prekršaja, pravnu oznaku prekršaja, iznos novčane kazne,
vrstu mjere koja se izriče, iznos troškova postupka, oznaku prekršajnog
naloga i popis svih pripadajućih pismena sastavljenih u elektronskom
obliku na elektroničkom uređaju tijekom utvrđivanja prekršaja u čiji
sadržaj je počinitelju prekršaja omogućen uvid ili mu je sadržaj
pročitan, uputu o mogućnosti uručenja prekršajnog naloga i svih
pripadajućih pismena u pisanom obliku kod tijela koje je odluku
donijelo, mjesto za unos primjedbi koje počinitelj prekršaja izjavljuje,
prostor za potpis primatelja odnosno naznaku o dostavi i naznaku
počinitelju prekršaja o tome što može poduzeti nakon primitka
obavijesti.

\(3\) Obavijest se sastavlja pod elektronski generiranim brojem (kodom)
koji sadržavaju i prekršajni nalog i sva pismena sačinjena prilikom
utvrđivanja prekršaja koji se ispisom obavijesti elektronski
zaključavaju i onemogućava se naknadna izmjena.

\(4\) Potpisom obavijesti iz stavka 1. ovoga članka počinitelj prekršaja
potvrđuje da je upoznat sa sadržajem prekršajnog naloga i pismena koja
su tijekom utvrđivanja prekršaja u njegovoj prisutnosti sačinjena na
elektroničkom uređaju.

Prigovor protiv prekršajnog naloga\
Članak 235. (NN [110/15](http://www.zakon.hr/cms.htm?id=14151))

\(1\) Protiv prekršajnog naloga mogu u roku od osam dana izdavatelju
podnijeti prigovor:\
1. okrivljenik,\
2. branitelj,\
3. osobe iz članka 192. stavka 2. ovoga Zakona.\
(2) Okrivljenik se može odreći prava na podnošenje prigovora protiv
prekršajnog naloga, a od pravodobno podnesenog prigovora može odustati
do započinjanja prekršajnog postupka i prije nego je prekršajni nalog
stavljen izvan snage.\
(3) Odricanje od prava na podnošenje prigovora i odustanak od već
podnesenog su neopozivi.\
(4) Okrivljeniku koji iz opravdanih razloga propusti rok za podnošenje
prigovora dopustit će se povrat u prijašnje stanje. Na odlučivanje o
molbi za povrat u prijašnje stanje primijenit će se o tome odredbe ovoga
Zakona o molbi za povrat u prijašnje stanje zbog propuštanja roka za
podnošenje žalbe protiv presude.

\(5\) Plaćanje novčane kazne prije podnošenja prigovora ili nakon što je
prigovor podnesen, smatra se okrivljenikovim odricanjem od prava na
podnošenje prigovora odnosno odustajanjem od već podnesenog prigovora
protiv prekršajnog naloga, pod uvjetom da je u uputi o pravu na prigovor
na to upozoren.

\(6\) Stavak 5. ovoga članka ne odnosi se na okrivljenika iz članka 136.
ovoga Zakona.

Sadržaj prigovora\
Članak 236.

\(1\) Prigovor sadrži:\
1. naznaku prekršajnog naloga protiv kojeg se podnosi i tijela kojem se
podnosi,\
2. ime i prezime podnositelja i njegov potpis,\
3. osnov zbog kojeg se prigovor podnosi,\
4. obrazloženje, ako se prigovor podnosi samo zbog izrečenih odnosno
primijenjenih prekršajnopravnih sankcija.\
(2) Prigovor koji je pravodobno podnijela ovlaštena osoba odgađa
izvršenje prekršajnog naloga.

Osnove zbog kojih se prigovor može podnijeti\
Članak 237. (NN [39/13](http://www.zakon.hr/cms.htm?id=381))

\(1\) Prigovor se može podnijeti zbog:\
1. poricanja prekršaja\
2. izrečene odnosno primijenjene prekršajnopravne sankcije, oduzete
imovinske koristi, oduzimanja predmeta prekršaja ili određenih troškova
u povodu izdavanja prekršajnog naloga.\
(2) Ako se prigovor podnosi iz osnova stavka 1. točke 2. ovoga članka,
podnositelj treba obrazložiti prigovor i podnijeti dokaze o činjenicama
na kojima temelji prigovor.

Postupak o prigovoru\
Članak 238. (NN [39/13](http://www.zakon.hr/cms.htm?id=381),
[157/13](http://www.zakon.hr/cms.htm?id=607),
[118/18](https://www.zakon.hr/cms.htm?id=35939))

\(1\) Nepravodoban i nedopušten prigovor rješenjem će odbaciti
izdavatelj prekršajnog naloga.\
(2) Prigovor će se kao nepravodoban odbaciti ako je od ovlaštene osobe
podnesen nakon isteka ovim Zakonom propisanog roka za podnošenje
prigovora.\
(3) Prigovor će se kao nedopušten odbaciti ako je podnesen od
podnositelja koji nije na to ovlašten, sukladno članku 235. stavku 1.
ovoga Zakona.\
(4) Prigovor za koji se ne može utvrditi na koji se prekršajni nalog
odnosi ili tko je podnositelj, rješenjem će se odbaciti.\
(5) Ako prigovor ne sadrži potpis podnositelja, pozvat će se podnositelj
da ga potpiše u roku od 8 dana, a ako to ne učini, prigovor će se
odbaciti.\
(6) Protiv rješenja o odbacivanju prigovora pravo na žalbu ima
podnositelj prigovora.\
(7) Prigovor koji ne sadrži druge podatke iz članka 236. uzet će se u
razmatranje. Ako prigovor ne sadrži osnovu iz članka 237. stavak 1.
ovoga Zakona, ili ona nije jasna, smatrat će se da je prigovor podnesen
zbog poricanja prekršaja (članak 237. stavak 1. točka 1.).\
(8) Rješavajući o žalbi protiv rješenja o odbačaju prigovora Visoki
prekršajni sud Republike Hrvatske rješenjem može:\
1. obaciti kao nepravodobnu ili nedopuštenu žalbu,\
2. odbiti žalbu kao neosnovanu,\
3. prihvatiti žalbu, ukinuti prvostupanjsko rješenje i predmet dostaviti
izdavatelju prekršajnog naloga na ponovno odlučivanje,\
4. prihvatiti žalbu, preinačiti prvostupanjsko rješenje i prigovor
prihvatiti pravodobnim, dopuštenim odnosno potpunim, te ako se radi o
prigovoru iz članka 237. stavka 1. točke 1. ovoga Zakona podnesenom
protiv prekršajnog naloga suda ili tijela državne uprave koje vodi
prekršajni postupak dostaviti im spis radi provođenja prekršajnog
postupka, a ako se radi o prigovoru podnesenom protiv prekršajnog naloga
izdanom od drugog ovlaštenog izdavatelja dostaviti mu spis radi dostave
spisa sudu ili tijelu državne uprave koje vodi prekršajni postupak radi
provođenja prekršajnog postupka. Sud ili tijelo državne uprave će, u
ovom slučaju, izdani prekršajni nalog prihvatiti kao optužni prijedlog
tužitelja. Pri tom se neće primijeniti odredba članka 117. stavka 4.
ovoga Zakona ako prekršajni nalog sadrži podatke o prekršaju i njegovu
počinitelju. Ako se, u ovom slučaju, radi o prigovoru iz članka 237.
stavka 1. točke 2. ovoga Zakona, postupit će se prema stavku 11. ovoga
članka.\
(9) Ako je podnesen prigovor iz članka 237. stavka 1. točke 1. ovoga
Zakona protiv prekršajnog naloga suda ili tijela državne uprave koje
vodi prekršajni postupak koji nisu donijeli rješenje sukladno stavcima
1., 4. i 5. ovoga članka, kao i u slučaju iz stavka 7. ovoga članka,
provest će se prekršajni postupak Nakon otvaranja glavne rasprave
odnosno prije ispitivanja okrivljenika izdani će se prekršajni nalog
rješenjem staviti izvan snage. Protiv rješenja o stavljanju prekršajnog
naloga izvan snage nije dopuštena žalba.\
(10) Ako je podnesen prigovor iz članka 237. stavka 1. točke 1. ovoga
Zakona protiv prekršajnog naloga ovlaštenih tužitelja koji nisu donijeli
rješenje sukladno stavcima 1., 4. i 5. ovoga članka, prekršajni će nalog
skupa s prigovorom dostaviti nadležnom sudu radi postupanja sukladno
stavku 9. ovoga članka.\
(11) Kada je podnesen prigovor iz članka 237. stavka 1. točke 2. ovoga
Zakona a izdavatelj prekršajnog naloga ne donese rješenje sukladno
stavcima 1., 4. i 5. ovoga članka, dostavit će prekršajni nalog zajedno
s prigovorom Visokom prekršajnom sudu Republike Hrvatske, koji će o
prigovoru odlučiti odgovarajućom primjenom odredbi ovoga Zakona o
žalbenom postupku.\
(12) U prekršajnom postupku koji se vodi sukladno stavku 8. točki 4. i
stavku 9. i 10. ovoga članka sud nije vezan zabranom iz članka 202.
stavka 4. ovoga Zakona.

#### Glava tridesetprva (XXXI.) OBAVEZNI PREKRŠAJNI NALOG I NAPLATA NOVČANE KAZNE NA MJESTU POČINJENJA PREKRŠAJA

##### 1. OBAVEZNI PREKRŠAJNI NALOG

Opći uvjeti za izdavanje obaveznog prekršajnog naloga\
Članak 239. (NN [39/13](http://www.zakon.hr/cms.htm?id=381),
[157/13](http://www.zakon.hr/cms.htm?id=607),
[110/15](http://www.zakon.hr/cms.htm?id=14151))

\(1\) Ovlašteni tužitelji iz članka 109. stavka 1. točke 1. i 2. ovoga
Zakona prije pokretanja prekršajnog postupka protiv počinitelja
prekršaja obvezno će izdati prekršajni nalog (obavezni prekršajni nalog)
za:

1\. prekršaj propisan odlukom jedinice lokalne i područne (regionalne)
samouprave,

2\. prekršaj propisan zakonom za koji je kao kazna propisana samo
novčana kazna do 663,61 eura za fizičku osobu, do 1327,23 eura za
počinitelja prekršaja fizičku osobu obrtnika i osobu koja obavlja drugu
samostalnu djelatnost, do 1990,84 eura za pravnu osobu i do 663,61 eura
za odgovornu osobu u pravnoj osobi. Kod prekršaja pravne osobe i u njoj
odgovorne osobe obvezni prekršajni nalog izdat će se kada je uvjet iz
ove točke ostvaren u odnosu na počinitelja pravnu osobu.

\(2\) Ovlašteni tužitelji iz članka 109. stavka 1. točaka 1. i 2. ovoga
Zakona mogu izdati obavezni prekršajni nalog i ako je za prekršaj
propisana novčana kazna veća od iznosa iz stavka 1. točke 2. ovoga
članka, ali u tom slučaju za pojedinačni prekršaj ne može se utvrditi
novčana kazna veća od iznosa iz stavka 1. točke 2. ovoga članka.

\(3\) Za prekršaje u stjecaju ovlašteni tužitelj je obvezan izdati
prekršajni nalog samo kada su za to ostvareni uvjeti iz stavka 1. ovoga
članka za sve prekršaje u stjecaju.

\(4\) Obaveznim prekršajnim nalogom osim novčane kazne može se izreći i
oduzimanje predmeta prekršaja, imovinske koristi, paušalna svota troška
izdavanja prekršajnog naloga do 26,54 eura i stvarni troškovi nastali
utvrđivanjem prekršaja upotrebom tehničkih sredstava ili provođenjem
potrebnih analiza i vještačenja. Kada je za prekršaj propisana novčana
kazna iznad 265,45 do 663,61 eura, može se počinitelju izreći i zaštitna
mjera zabrane upravljanja motornim vozilom odnosno korištenje strane
dozvole za upravljanje motornim vozilom na području Republike Hrvatske.

\(5\) U postupku izdavanja obaveznog prekršajnog naloga iz stavka 1. i
2. ovoga članka na odgovarajući se način primjenjuju i odredbe ovoga
Zakona o izdavanju prekršajnog naloga, osim ako odredbama ovoga Zakona o
izdavanju obaveznog prekršajnog naloga nije nešto drukčije određeno.

\(6\) Ovlašteni tužitelj može na mjestu počinjenja prekršaja izdati
počinitelju prekršaja obavijest iz članka 234.a ovoga Zakona kad se
obavezni prekršajni nalog i pripadajući zapisnici, potvrde i druga
pripadajuća pismena sačinjavaju na elektroničkom uređaju u elektroničkom
obliku.

\(7\) Ako je ovlašteni tužitelj umjesto prekršajnog naloga iz stavka 1.
ovoga članka podnio optužni prijedlog, sud taj će optužni prijedlog
odbaciti.

\(8\) Obavezni prekršajni nalog ne može se izdati protiv počinitelja
prekršaja koji je u vrijeme počinjenja prekršaja bio maloljetnik.

Obavezno izdavanje prekršajnog naloga kada je tužitelj pravna osoba s
javnim ovlastima ili oštećenik\
Članak 240.

\(1\) U slučaju kada je prekršaj propisan odlukom jedinice lokalne i
područne (regionalne) samouprave a ovlašteni tužitelj je osoba s javnim
ovlastima ili oštećenik, ovlašteni će tužitelj nadležnom tijelu lokalne
i područne (regionalne) samouprave podnijeti zahtjev za izdavanjem
obaveznog prekršajnog naloga.\
(2) Zahtjev iz stavka 1. ovoga članka sadrži bitne podatke o
podnositelju, okrivljeniku, samom prekršaju i dokaze kojima se utvrđuje
prekršaj.\
(3) U odnosu na prekršajni nalog iz stavka 1. ovoga članka na
odgovarajući način primijenit će se odredbe članka 239. stavka 2. do 6.
ovoga Zakona.\
(4) Ako je prekršaj propisan zakonom, a ovlašteni tužitelj je pravna
osoba s javnim ovlastima ili oštećenik, ne primjenjuju se odredbe o
obaveznom izdavanju prekršajnog naloga.

Prigovor protiv obaveznog prekršajnog naloga\
Članak 241. (NN [110/15](http://www.zakon.hr/cms.htm?id=14151))

\(1\) Prigovor protiv obaveznog prekršajnog naloga mogu u roku od osam
dana podnijeti:\
1. okrivljenik,\
2. branitelj,\
3. osobe iz članka 192. stavka 2. ovoga Zakona.\
(2) Prigovor se podnosi tijelu koje ga je izdalo i ima sadržaj sukladno
članku 236. ovoga Zakona.\
(3) Pravodoban i od ovlaštene osobe podnesen prigovor zadržava izvršenje
prekršajnog naloga.

\(4\) Plaćanje novčane kazne prije podnošenja prigovora ili nakon što je
prigovor podnesen, smatra se okrivljenikovim odricanjem od prava na
podnošenje prigovora odnosno odustajanjem od već podnesenog prigovora
protiv obaveznog prekršajnog naloga, pod uvjetom da je u uputi o pravu
na prigovor na to upozoren.

\(5\) Stavak 4. ovoga članka ne odnosi se na okrivljenika iz članka 136.
ovoga Zakona

Osnove za prigovor\
Članak 242.

\(1\) Prigovor se može podnijeti zbog:\
1. poricanja prekršaja,\
2. izrečene odnosno primijenjene prekršajnopravne sankcije ili određenih
troškova u povodu izdavanja prekršajnog naloga.\
(2) U prigovoru zbog poricanja prekršaja podnositelj treba navesti
razloge poricanja prekršaja (nije počinio prekršaj, djelo nije prekršaj,
postoje okolnosti koje isključuju krivnju).\
(3) Ako se prigovor podnosi iz osnova stavka 1. točke 2. ovoga članka,
podnositelj treba obrazložiti prigovor i podnijeti dokaze o činjenicama
na kojima temelji prigovor.

Prethodni postupak po prigovoru\
Članak 243. (NN [118/18](https://www.zakon.hr/cms.htm?id=35939))

\(1\) Kada tijelo koje je izdalo prekršajni nalog primi prigovor protiv
prekršajnog naloga bez odgode će ga zajedno sa spisom predmeta dostaviti
općinskom sudu nadležnom prema mjestu počinjenja prekršaja.\
(2) Sud će rješenjem odbaciti nepravodoban i nedopušten prigovor te
prigovor kojemu se ne može ustanoviti podnositelj ili prekršajni nalog
protiv kojeg se prigovor podnosi.\
(3) Ako prigovor ne sadrži potpis podnositelja, sud će pozvati
podnositelja da ga potpiše u roku od 8 dana, a ako to ne učini, prigovor
će se odbaciti.\
(4) Protiv rješenja o odbacivanju prigovora nije dopuštena žalba.\
(5) Prigovor koji ne sadrži druge podatke iz članka 236. ovoga Zakona
uzet će se u razmatranje. Ako prigovor ne sadrži osnovu iz članka 237.
stavka 1. ovoga Zakona, ili ona nije jasna, smatrat će se da je prigovor
podnesen zbog poricanja prekršaja (članak 237. stavak 1. točka 1.).\
(6) U postupku izdavanja obaveznog prekršajnog naloga nije moguće
podnositi molbu za povrat u prijašnje stanje.

Odlučivanje o prigovoru\
Članak 244. (NN [157/13](http://www.zakon.hr/cms.htm?id=607))

\(1\) Ako sud nije odbacio prigovor koji je podnesen zbog poricanja
prekršaja, ili nije donio presudu zbog postojanja nekog od razloga iz
članka 196. točke 1. -- 4. ovoga Zakona, provest će žurni postupak
(članak 221.) i donijeti presudu protiv koje nije dopuštena žalba.\
(2) Ako je prigovor podnesen zbog izrečene sankcije iz članka 239.
stavka 4. ovog Zakona, sud će izvan rasprave ili žurnog postupka:
presudom odbiti prigovor i potvrditi prekršajni nalog, ako nađe da
prigovor nije osnovan ili presudom preinačiti prekršajni nalog u pogledu
odluke o sankciji iz članka 239. stavka 4. ovog Zakona, ako nađe da je
prigovor dijelom ili u cijelosti osnovan.\
(3) Protiv presude iz stavka 2. ovoga članka nije dopuštena žalba.

##### 2. NAPLATA NOVČANE KAZNE NA MJESTU POČINJENJA PREKRŠAJA

Ovlaštenici i uvjeti za naplatu novčane kazna na mjestu počinjenja
prekršaja\
\
Članak 245. (NN [39/13](http://www.zakon.hr/cms.htm?id=381),
[118/18](https://www.zakon.hr/cms.htm?id=35939),
[114/22](https://www.zakon.hr/cms.htm?id=53950))

\(1\) Ako zakonom nije određeno drukčije, novčana se kazna može
naplatiti na mjestu počinjenja prekršaja u visini polovice propisanog
minimuma ili polovice točno određenog iznosa novčane kazne propisane
propisom o prekršaju za prekršaj za koji je kao kazna propisana samo
novčana kazna do 265,45 eura za fizičku i odgovornu osobu u pravnoj
osobi, do 663,61 eura za okrivljenika fizičku osobu obrtnika i fizičku
osobu koja se bavi drugom samostalnom djelatnošću i do 1990,84 eura za
pravnu osobu i s njom izjednačene subjekte, ako je službena osoba
ovlaštenog tužitelja, osim oštećenika, prekršaj utvrdila:

1\. obavljanjem nadzora u okviru svoje nadležnosti,

2\. neposrednim opažanjem,

3\. uporabom tehničkih uređaja,

4\. pregledom vjerodostojne dokumentacije.

\(2\) Smatrat će se da je novčana kazna iz stavka 1. ovog članka
naplaćena na mjestu počinjenja prekršaja ako počinitelj prekršaja nije u
trenutku kada je zatečen na mjestu počinjenja prekršaja u mogućnosti
platiti novčanu kaznu, a istu plati u roku od tri dana te dokaz o
izvršenoj uplati dostavi tijelu koje je utvrdilo prekršaj. Na isti se
način može naplatiti i trošak utvrđenja prekršaja putem tehničkih
uređaja.

\(3\) Smatrat će se da je novčana kazna iz stavka 1. ovog članka
naplaćena na mjestu počinjenja prekršaja ako počinitelj prekršaja nije
utvrđen u trenutku počinjenja prekršaja ili nije zatečen na mjestu
počinjenja prekršaja, a novčanu kaznu plati u roku od tri dana od
primitka obavijesti o prekršaju te dokaz o izvršenoj uplati dostavi
tijelu koje je utvrdilo prekršaj. Na isti se način može naplatiti i
trošak utvrđenja prekršaja putem tehničkih uređaja.

\(4\) Kada se radi o prekršaju pravne osobe i u njoj odgovorne osobe,
novčana se kazna može naplatiti, prema pravilima iz stavka 1. ovoga
članka, pravnoj osobi i odgovornoj osobi i kada su za to ostvareni
uvjeti iz stavka 1. ovoga članka samo u odnosu na pravnu osobu.\
(5) Usmeno izrečena novčana kazna prema uvjetima stavka 1. ovoga članka
naplaćuje se od počinitelja prekršaja uz izdavanje potvrde o tome. Na
isti se način može odmah naplatiti i trošak utvrđenja prekršaja putem
tehničkih uređaja.\
(6) Ako počinitelj prekršaja, sukladno stavku 1., 2., 3 i 4. ovoga
članka, plati izrečenu novčanu kaznu i trošak utvrđenja prekršaja, neće
se voditi prekršajni postupak, izrečena kazna se ne unosi u prekršajnu
evidenciju, a počinitelj prekršaja se ne smatra osobom osuđenom za
prekršaj.\
(7) Ako policijski službenik postupajući sukladno stavku 1. ovoga članka
počinitelju prekršaja koji nema prebivalište ili stalno boravište u
Republici Hrvatskoj izrekne novčanu kaznu i odredi troškove postupka a
on odbije platiti kaznu i troškove, policijski službenik može
počinitelja dovesti sucu općinskog suda uz podnošenje optužnog
prijedloga. Sudac općinskog suda će odmah ispitati privedenog
počinitelja prekršaja. Ako pri tom nisu se stekli uvjeti za zadržavanje
okrivljenika sukladno odredbi članka 135. stavka 3. ovoga Zakona, sudac
može postupiti sukladno članku 136. ovoga Zakona.\
(8) Kada policija tijekom obavljanja poslova nadzora utvrdi da je
počinjen prekršaj, za koji je propisana samo novčana kazna do 132,72
eura, osobito lake naravi i da počinitelj nije prije činio slične
prekršaje, može umjesto postupanja sukladno stavku 1., 2., 3 i 4. ovoga
članka izdati pisano ili izreći usmeno upozorenje počinitelju
prekršaja.\
(9) Postupanje policije prema stavku 8. ovoga članka potanko će se
urediti pravilnikom ministra nadležnog za unutarnje poslove.

#### Glava tridesetdruga (XXXII.) OSTALI POSEBNI POSTUPCI I RADNJE

Postupak za opoziv uvjetne osude\
Članak 246.

\(1\) Kad je u uvjetnoj osudi određeno da će se kazna izvršiti ako
osuđenik ne vrati imovinsku korist, ne naknadi štetu ili ne udovolji
drugim obvezama, a osuđenik u određenom roku nije udovoljio tim
obvezama, prvostupanjski sud provest će postupak za opoziv uvjetne osude
na prijedlog ovlaštenog tužitelja ili oštećenika.\
(2) U postupku za opoziv uvjetne osude iz stavka 1. ovoga članka, sud će
ispitat osuđenika, ako je dostupan, i provesti potrebne izvide radi
utvrđivanja činjenica i prikupljanja dokaza važnih za odluku o opozivu
uvjetne osude.\
(3) Ako sud utvrdi da osuđenik nije udovoljio obvezi koja mu je bila
određena presudom, donijet će presudu kojom će opozvati uvjetnu osudu i
odrediti izvršenje izrečene kazne, ili odrediti novi rok za udovoljenje
obvezi, ili tu obvezu zamijeniti drugom ili osuđenika osloboditi obveze.
Ako sud ustanovi da nema osnove za donošenje koje od tih odluka,
rješenjem će obustaviti postupak za opoziv uvjetne osude.

Potraga\
Članak 247.

Ako se ne zna prebivalište ili boravište okrivljenika u tijeku trajanja
postupka i postupka izvršenja odluke o prekršaju kao i u drugim
slučajevima kad je to prema ovom Zakonu potrebno, sud će zatražiti od
policije da nađe okrivljenika i sud obavijesti o njegovoj adresi. Sud
istodobno sa zahtjevom za potragu može od policije zatražiti da izvrši
dovedbeni nalog.

Tjeralica\
Članak 248. (NN [114/22](https://www.zakon.hr/cms.htm?id=53950))

\(1\) Protiv okrivljenika koji je u bijegu a pokrenut je protiv njega
prekršajni postupak za prekršaj za koji mu se može izreći novčana kazna
od 265,45 eura i teža ili protiv njega treba izvršiti izrečenu
prekršajnopravnu sankciju izrečenu za takav prekršaj, sud može narediti
za njim raspisivanje tjeralice.\
(2) Naredbu za raspisivanje tjeralice dostavlja sud tijelu unutarnjih
poslova, nadležnom prema mjestu suda pred kojim se vodi prekršajni
postupak, koje raspisuje tjeralicu.\
(3) Sud koji je naredio raspisivanje tjeralice povući će naredbu o
raspisivanju ili već raspisanu tjeralicu ako je:\
1. pronađena tražena osoba,\
2. nastupila zastara prekršajnog progona,\
3. nastupila zastara izvršenja izrečene prekršajnopravne sankcije\
4. nastupio kakav drugi razlog zbog kojeg tjeralica nije više potrebna.

Postupak za primjenu pravne posljedice negativnih prekršajnih bodova\
Članak 249. (NN [118/18](https://www.zakon.hr/cms.htm?id=35939))

Ako je osuđenik prikupio broj negativnih prekršajnih bodova za koje
zakon predviđa nastup određene pravne posljedice, tijelo nadležno za
evidenciju o negativnim prekršajnim bodovima rješenjem će utvrditi da je
osuđenik prikupio taj broj negativnih prekršajnih bodova i rješenjem
primijeniti pravnu posljedicu predviđenu posebnim zakonom.

Odredbe o drugim posebnim postupcima\
Članak 250.

\(1\) Sud po službenoj dužnosti oduzima imovinsku korist ostvarenu
prekršajem. Ako ovim Zakonom nije nešto drukčije određeno, u postupku za
oduzimanje imovinske koristi i postupku za naknadu štete i ostvarivanje
drugih prava neopravdano osuđenih ili neutemeljeno uhićenih osoba
odgovarajuće se primjenjuju o tome odredbe Zakona o kaznenom postupku.\
(2) Rehabilitacija osuđenih osoba prema uvjetima ovoga Zakona nastupa po
sili zakona i o tome se ne donosi posebna odluka. O nastupu
rehabilitacije sva državna tijela vode računa po službenoj dužnosti.

#### Glava tridesettreća (XXXIII.) PRIJELAZNE I ZAVRŠNE ODREDBE

Materijalno pravo i dovršenje postupaka u tijeku\
Članak 251.

\(1\) Materijalnopravne odredbe ovoga Zakona se primjenjuju na prekršaj
počinjen nakon stupanja na snagu ovoga Zakona, osim u slučaju primijene
pravila o blažem propisu za počinitelja prekršaja te ako odredbama ove
Glave nije nešto drukčije određeno.\
(2) Prekršajni postupak koji je pokrenut prije stupanja na snagu ovoga
Zakona nastavit će se i pravomoćno dovršiti po postupovnim odredbama
Zakona o prekršajima (»Narodne novine«, br. 88/02., 122/02., 187/03.
105/04. i 127/04.), osim ako odredbama ove Glave nije nešto drukčije
određeno.\
(3) U pogledu izvanrednih pravnih lijekova u prekršajnim postupcima
pravomoćno dovršenim prema Zakonu o prekršajima (»Narodne novine«, br.
88/02., 122/02., 187/03. 105/04. i 127/04.), primijenjivati će se
odredbe toga Zakona.

Izvršenje odluka\
Članak 252.

Odluke donesene prema Zakonu o prekršajima (»Narodne novine«, br.
88/02., 122/02., 187/03. 105/04. i 127/04.) izvršit će se prema
odredbama toga Zakona.

Negativni prekršajni bodovi\
Članak 253.

\(1\) Negativni bodovi propisani posebnim zakonom smatraju se danom
stupanja na snagu ovoga Zakona negativnim prekršajnim bodovima i pravnom
posljedicom osude prema ovome Zakonu.\
(2) Negativni bodovi koje je okrivljenik prikupio prema Zakonu o
prekršajima (»Narodne novine«, br. 88/02., 122/02., 187/03. 105/04. i
127/04.) uzet će se u obzir za primjenu pravne posljedice osude,
sukladno ovome Zakonu.

Globa\
Članak 254.

\(1\) Globa za prekršaj propisana zakonom ili drugim propisom, nakon
stupanja na snagu ovoga Zakona smatra se propisanom novčanom kaznom za
taj prekršaj u istom iznosu.\
(2) Globa izrečena za prekršaj propisan zakonom ili drugim propisom
prije stupanja na snagu ovoga Zakona, nakon stupanja na snagu ovoga
Zakona smatra se novčanom kaznom u istom iznosu.

Zaštitne mjere\
Članak 255.

Zaštitne mjere pravomoćno izrečene prema odredbama Zakona o prekršajima
(»Narodne novine«, br. 88/02., 122/02., 187/03. 105/04. i 127/04.)
primijenit će se prema odredbama toga Zakona, osim u slučaju iz članka
253. stavka 2. ovoga Zakona.

Provedbeni propisi\
Članak 256.

Nadležni će ministri provedbene propise predviđene ovim Zakonom donijeti
ili uskladiti s ovim Zakonom najkasnije u roku od mjesec dana od
stupanja na snagu ovoga Zakona.

Učinci stupanja zakona na snagu\
Članak 257.

\(1\) Ako na dan stupanja na snagu ovoga Zakona drugi propis o prekršaju
propisuje materijalnopravne i postupovne odredbe koje su protivne ovome
Zakonu, primijenit će se odredbe ovoga Zakona.\
(2) Stupanjem na snagu ovoga Zakona prestaje važiti Zakon o prekršajima
(»Narodne novine«, br. 88/02., 122/02., 187/03., 105/04. i 127/04.).

Stupanje Zakona na snagu\
Članak 258.

Ovaj Zakon objavit će se u »Narodnim novinama«, a stupa na snagu 1.
siječnja 2008.

##### Prijelazne i završne odredbe iz NN 39/13

Članak 58.

Predmete za koje su, na temelju ovoga Zakona, stvarno nadležni rješavati
prekršajni sudovi, Visoki prekršajni sud Republike Hrvatske dostavit će
tim sudovima s danom stupanja na snagu ovoga Zakona.

Odredbe ovog Zakona o zastari izvršenja oduzete imovinske koristi,
oduzetih predmeta prekršaja i naplate troškova prekršajnog postupka,
primjenjuju se i na postupke njihova izvršavanja koji su u tijeku na dan
stupanja na snagu ovog Zakona.

Izvršenje prekršajnopravnih sankcija pravomoćno izrečenih sukladno
odredbama Prekršajnog zakona (»Narodne novine«, br. 107/07.), čije
izvršenje nije započelo ili je u tijeku, provodit će se sukladno
odredbama ovoga Zakona od dana njegova stupanja na snagu.

Odredbe ovoga Zakona o obaveznom prekršajnom nalogu primjenjuju se i na
prekršaje počinjene prije stupanja na snagu ovoga Zakona, ako za iste
ovlašteni tužitelj nije već pokrenuo prekršajni postupak podnošenjem
optužnog prijedloga nadležnom tijelu postupka odnosno izdao prekršajni
nalog.

Odredbe ovoga Zakona o primjeni oportuniteta od strane ovlaštenog
tužitelja i pregovaranja i sporazumijevanja ovlaštenog tužitelja i
počinitelja prekršaja prije pokretanja prekršajnog progona primjenjuju
se i na prekršaje počinjene prije stupanja na snagu ovoga Zakona, ako
ovlašteni tužitelj nije već pokrenuo prekršajni postupak za te prekršaje
podnošenjem optužnog prijedloga nadležnom tijelu postupka odnosno ako
nije već izdao prekršajni nalog.

Odredbe ovoga Zakona o primjeni oportuniteta od strane ovlaštenog
tužitelja i suda tijekom postupka i odredbe o pregovaranju i
sporazumijevanju ovlaštenog tužitelja i počinitelja prekršaja tijekom
postupka primjenjuju se i na prekršaje počinjene prije stupanja na snagu
ovoga Zakona, u postupcima koji su u tijeku.

Odredba članka 41. ovoga Zakona primjenjuje se i u postupcima koji su u
tijeku na dan stupanja na snagu ovoga Zakona, ako su prigovor ili žalba
okrivljenika podneseni nakon stupanja na snagu ovoga Zakona.

Članak 59.

Ministar nadležan za poslove pravosuđa dužan je:

1\. u roku od mjesec dana od dana stupanja na snagu ovoga Zakona
donijeti Pravilnik o izvršavanju rada za opće dobro u prekršajnom
postupku,

2\. u roku od šest mjeseci od dana stupanja na snagu ovoga Zakona
donijeti Pravilnik o registru pravomoćno izrečenih, a neuplaćenih
novčanih kazni.

Članak 60.

Stupanjem na snagu ovog Zakona prestaje važiti Zakon o izvršavanju rada
za opće dobro na slobodi i uvjetne osude sa zaštitnim nadzorom u
prekršajnom postupku (»Narodne novine«, br. 75/09.).

Članak 61.

Ovlašćuje se Odbor za zakonodavstvo Hrvatskoga sabora da utvrdi i objavi
pročišćeni tekst Prekršajnog zakona.

Članak 62.

Ovaj Zakon objavit će se u »Narodnim novinama«, a stupa na snagu 1.
lipnja 2013., osim članka 152.j i članka 152.k iz članka 44. ovog Zakona
koji stupaju na snagu 1. siječnja 2014.

##### Prijelazne i završne odredbe iz NN 110/15

Članak 31.

\(1\) Prekršajni postupak koji je pokrenut prije stupanja na snagu ovoga
Zakona nastavit će se i pravomoćno dovršiti po postupovnim odredbama
Prekršajnog zakona (»Narodne novine«, br. 107/07., 39/13. i 157/13.).

\(2\) Iznimno od stavka 1. ovoga članka odredbe članka 9., članka 11.,
članka 12., članka 15. stavka 2. i članka 16. ovoga Zakona primijenit će
se u prekršajnim postupcima koji su pokrenuti prije stupanja na snagu
ovoga Zakona.

\(3\) Iznimno od stavka 1. ovoga članka, članak 1. ovoga Zakona
primjenjuje se i u postupcima izvršenja odluke o oduzimanju imovinske
koristi koji su u tijeku na dan stupanja na snagu ovoga Zakona.

Članak 32.

Ovaj Zakon stupa na snagu osmoga dana od dana objave u »Narodnim
novinama«.

#### Prijelazne i završne odredbe iz NN 70/17

Članak 7.

Ovaj Zakon stupa na snagu osmoga dana od dana objave u »Narodnim
novinama«.

#### Prijelazne i završne odredbe iz NN 118/18

Članak 33.

Predmete za koje je, na temelju ovoga Zakona, stvarno nadležan Visoki
prekršajni sud Republike Hrvatske općinski sudovi dostavit će tom sudu
najkasnije u roku od 15 dana od dana stupanja na snagu ovoga Zakona.

Članak 34.

Ovaj Zakon objavit će se u »Narodnim novinama«, a stupa na snagu 1.
siječnja 2019.

#### Prijelazne i završne odredbe iz NN 114/22

Članak 17.

Ovaj Zakon objavit će se u »Narodnim novinama«, a stupa na snagu na dan
uvođenja eura kao službene valute u Republici Hrvatskoj.
